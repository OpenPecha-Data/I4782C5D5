༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG5994
ImageGroup:
11KG6020
LCCN:
n/a
ISBN:
19787105106806
Title:
བཀའ་བསྡུ་བཞི་པའི་འགྲེལ་པ་ལུང་རིགས་གཏེར་མཛོད་ངེས་གསང་ཀུན་གསལ་ཐུབ་བསྟན་
མཛེས་རྒྱན་
bka' bsdu bzhi pa'i 'grel pa lung rigs gter mdzod nges gsang kun gsal thub
bstan mdzes rgyan
དངོས་གྲུབ་དཔལ་
Author:
Descriptor:
Original Publication:
dngos grub dpal
printed from computerized input
|kun mkhyen dgongs rgyan ;1
pe cin
mi rigs dpe skrun khang
2010
Place:
Publisher:
Date:
1
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Inla
Scanned at Tibetan Buddhist Resource Center, 150 West 17th St, New York City, NY
10011, US. Comments: 09/2010



༄༅།།བཀའ་བསྡུ་བཞི་བའི་འགྲེལ་བ་ལུང་རིགས་
གཏེར་མཛོད་ངེས་གསང་ཀུན་གསལ་ཐུབ་
བསྟན་མཛེས་རྒྱན་ཞེས་བྱ་བ་
བཞུགས་སོ།།
GA
S
་
རྒྱུལ་བ་ {།
ཇོ་ནང་བ་
ཀུན་མཁྱེན་དགོངས་རྒྱན་དེབ་ཕྲེང་དང་པོ།
མཁན་དངོས་གྲུབ་དཔལ་གྱིས་བརྩམས། །



མན་སྐད
རྣམ་བཅས་རྣམ་མེད་རྣམ་ཀུན་མཆོག་ལྡན་དབྱིངས། །
དབྱིངས་ཡེ་དབྱེར་མེད་དོན་དམ་དབྱིངས་ཀྱི་ལྷ། ། །
ལྷ་མཆོག་མཆོག་གི་དང་པོའི་སངས་རྒྱས་ཉིད། །
ཉིད་ཀྱི་ལེགས་པར་བཤད་པས་གསལ་བར་མཚོན། །
བཀའ་བསྡུ་བཞི་བའི་འགྲེལ་བ་ནམ་མཁའི་ནོར། །
ལུང་རིགས་ནོར་བུའི་གཏེར་མཛོད་ལས་ཐོན་དེ། །
ངེས་གསང་ཀུན་ནས་གསལ་བའི་ཟེར་འཕྲེང་ཞིག །
ཐུབ་བསྟན་མཛེས་པའི་རྒྱན་དུ་སྲིད་ན་བརྗིད། །
ཟབ་གསང་གདམས་ངག་མཛོད་ལ་མངའ་དབང་འབྱོར། །
འཆད་རྩོད་རྩོམ་པའི་གཟུངས་སྤོབས་དངོས་སུ་གྲུབ། །
དཔལ་མཆོག་དུས་ཀྱི་འཁོར་ལོའི་རིམ་གཉིས་སྐྱོངས། །
ངེས་དོན་བསྟན་པའི་དར་ཆེན་ཁྱོད་མིན་སུ། །
ཞེས་བསྟན་བཅོས་འདི་མཐར་ཆགས་སུ་བཀླག་ཚེ་དང་བའི་ཡིད་ལ་འཕྲལ་
དུ་ཤར་བ་ལྟར་འབྲི་བ་པོ་ནི། མགོ་ལོག་པ་རབ་རྒྱས་སམ། མཚོ་བྱུང་སྤྲིན་རྒྱ་
མཚོར་འབོད་པ་དེ་ཉིད་དོ། །



དཀར་ཆག་
དཀར་ཆག་
མཚནདོན། -
ཐོག་མའི་གླེང་གཞི།
རྩོམ་པ་བོའི་ལོ་རྒྱུས་མདོར་བསྡུས།………………………….……
……………………………………..(3)
བཀའ་བསྡུ་བཞི་བའི་དོན་བསྟན་རྩིས་ཆེན་པོ།………………………………….……..(1)
ཀུན་མཁྱེན་ཇོ་ནང་བ་ཤེས་རབ་རྒྱལ་མཚན། །
བཀའ་བསྡུ་བཞི་པའི་འགྲེལ་བ་ལུང་རིགས་གཏེར་མཛོད་ངེས་
གསང་ཀུན་གསལ་ཐུབ་བསྟན་མཛེས་རྒྱན། …………………....(39)
..………………………….(45)
གཞུང་དོན།
……….…………………..(45)
མཆོད་པར་བརྗོད་པ།.….………….……………...……………………………………………. .…….……………(46)
རྩོམ་པར་དམ་བཅའ་བ།
བསྟན་བཅོས་ བརྩམ་པའི་ལུས་དངོས།………...….…………………….
དུས་བཞི་ གཉིས་ ཀྱི་ ངོ་བོ།……………………… .……..………..
དུས་བཞི་གཉིས་ཀྱི་ལོ་གྲངས།………………...
… ...(50)
དུས་བཞི་ཆུང་བའི་ངོས་འཛིན་བྱེ་བྲག་ཏུ་བསྟན་པ།……………………….
དཔང་དུ་རུང་བ་བཤད་པ།
དཔང་དུ་མི་རུང་བ་བཤད་པ།
རྫོགས་ལྡན་གྱི་ཆོས་སྐྱོན་མེད་རྣམ་དག་ཏུ་བསྟན་པ།
(49)
……………………..



ཀུན་ མཁྱེན་ དགོངས་རྒྱན།
དེབ་ ཕྲེང་ དང་ པོ།
བདེན་གཉིས་ཀྱི་རྣམ་བཞག་བཤད་པ།……………………………………….……………….(60)
བདེན་གཉིས་ཀྱི་གནས་ལུགས་བསྟན་པ།………………………………………..……………………..(60)
བདེན་གཉིས་ཀྱི་ངོ་བོ་དེ་ཉིད་དང་གཞན་དུ་བརྗོད་དུ་མེད་པར་བསྟན་པ།(68)
གཞན་ལུགས་ཧ་ཅང་ཐལ་ཆེས་ཤིང་རང་ལུགས་སྐྱོན་མེད་པར་བསྟན་པ།(70)
སྣང་བ་གང་ཡིན་ཀུན་རྫོབ་དང་སྟོང་བ་གང་ཡིན་དོན་དམ་དུ་འདོད་པ་
ལ་ཧ་ཅང་ཐལ་ཆེས་པའི་སྐྱོན་བསྟན་པ།.………..………………………..…… ………………..(72)
བདེན་གཉིས་འཁོར་འདས་ངོ་བོ་གཅིག་ཏུ་འདོད་པ་ལ་ཧ་ཅང་ཐལ་
ཆེས་པའི་སྐྱོན་བསྟན་པ།……………………………………………. ………………….(74)
རང་ལུགས་ལ་སྐྱོན་མེད་པར་བསྟན་པ།….…………..……………...…………………………..(79)
ཤེས་བྱའི་རབ་དབྱེ་སོགས་ལ་ལྟ་ངན་དུ་མ་དགག་ནས་རྫོགས་ལྡན་
ཆོས་ཀྱི་ལུགས་བསྟན་པ།
………………….(79)
ཤེས་བྱ་ཐམས་ཅད་དངོས་པོ་དངོས་མེད་གཉིས་སུ་མ་འདུས་
པར་བསྟན་པ།
ཤེས་བྱ་ཐམས་ཅད་བེམ་རིག་གཉིས་སུ་འདུས་པར་བསྟན་པ།…...….…….(81)
ཆོས་དབྱིངས་ཤེས་པ་ཡིན་པའི་སྒྲུབ་བྱེད་བསྟན་པ།………………………………(82)
ཆོས་དབྱིངས་ཡེ་ཤེས་ཡིན་ཡང་མི་རྟག་པ་མ་ཡིན་པར་བསྟན་པ།….….(88)
དོན་དམ་རིག་པ་མ་ཡིན་པ་ལ་གནོད་བྱེད་བསྟན་པ།… …………………….(89)
དོན་དམ་རིག་པ་ཡིན་པས་གཤེགས་སྙིང་རྟག་བརྟན་གྱི་ཤེས་པ་ཡིན་
པར་གྲུབ་པར་བསྟན་པ།.…… … … … …….………….(89)
དོན་དམ་ཤེས་པ་མ་ཡིན་པ་ལ་ལུང་དང་འགལ་བར་བསྟན་པ།………………..(90)
དེ་ལ་རྩོད་པ་སྤོང་བ།
.......…..(79)
• •
• •
• •
• •
•
•
•
• •
•
•
• •
• • • •， • • • • • • • • •
• • • • • • • • • • • • • • • • • • • •• • • •
.…………...(91)



དཀར་ཆག་
(102)
………….………………..(107)
ལྷ་སྔགས་སོགས་གསར་བྱུང་གི་འདུས་བྱས་སུ་འདོད་པ་ལ་ལུང་
རིགས་ཀྱིས་གནོད་བྱེད་བསྟན་པ།
མཐར་ཐུག་སངས་རྒྱས་རྟག་བརྟན་དུ་གསུངས་པ་རྣམས་དྲང་དོན་དུ་
འདོད་པ་ལ་སྒྲུབ་བྱེད་མེད་ཅིང་གནོད་བྱེད་ཡོད་པར་བསྟན་པ།…………….(105)
དེ་རྣམས་ཀུན་རྫོབ་ཏུ་ཡོད་ཀྱི་དོན་དམ་པར་ཅིར་ཡང་མ་གྲུབ་པར་
འདོད་པ་ལ་གནོད་བྱེད་བསྟན་པ།……………………………………………………………(105)
སེམས་ཅན་ཐམས་ཅད་ལ་ཆོས་ཟབ་ཁྱད་འཕགས་ཀྱི་བྱིན་རླབས་
འཇུག་པར་སྨོན་
རྫོགས་ལྡན་ལུགས་ཀྱི་ཁྱད་འཕགས་རྣམས་བསྟན་པ།……………………….(108)
ཆོས་དབྱིངས་ཤེར་ཕྱིན་ཟབ་མོ་གསུངས་པའི་དགོངས་པ་བསྟན་པ། (110)
ལྟ་ངན་གྱི་འདོད་ལུགས་བརྗོད་དེ་ལྟ་བའི་སྙིགས་མ་བདོ་བར་བསྟན་པ།-(113)
རྫོགས་ལྡན་ལུགས་ལ་དེ་ལས་ཁྱད་འཕགས་ཡོད་པར་བསྟན་པ།………….(114)
ཀུན་གཞིའི་རྣམ་བཞག་བསྟན་པ།
…...(117)
རྫོགས་ ལྡན་ གྱི་ ལུགས་ བསྟན་པ།
སྐྱོན་ཅན་གྱི་འདོད་པ་བསྟན་པ།………….…………….……...
ཀུན་གཞི་ཡེ་ཤེས་དེ་མདོ་སྔགས་ཐམས་ཅད་ཀྱི་ངེས་དོན་མཐར་ཐུག་
ཡིན་པར་བསྟན་པ།
……… ...(121)
དེ་ལྟར་མ་རྟོགས་པའི་སྐྱོན་བསྟན་པ།...
……………..(123)
ཀུན་གཞི་གཉིས་ཀྱི་ཁྱད་པར་མི་འདྲ་བས་ལེགས་པར་འབྱེད་དགོས་
པར་བསྟན་པ།
……………………..(123)
དེ་གཉིས་གཅིག་ཏུ་བསྲེས་པའི་ཉེས་དམིགས་བསྟན་པ།…….………………..(126)
........... ….. ....(117)
.…..........(120)
-3-



ཀུན་ མཁྱེན་ དགོངས་རྒྱན།
དེབ་ ཕྲེང་ དང༌ པོ།
སྦྱང་གཞི་སོགས་ཆོས་དཔེ་དང་བཅས་ཏེ་བསྟན་པ།…………………..…………………..(126)
སྦྱང་བྱ་སྦྱང་གཞི་གཅིག་ཡིན་ན་ཧ་ཅང་ཐལ་ཆེས་པའི་སྐྱོན་བསྟན་པ། (127)
འགྱུར་མེད་ཡོངས་གྲུབ་དབུ་མ་ཆེན་པོའི་རྣམ་བཞག་བཤད་པ།……………(128)
འགྱུར་མེད་ཡོངས་གྲུབ་དང་དབུ་མ་ཆེན་པོ་གཅིག་ཉིད་དུ་བསྟན་པ།…..(129)
རང་བཞིན་གསུམ་སེམས་ཙམ་ཁོ་ནའི་ཆོས་སྐད་ཡིན་པར་འདོད་པ་ལ་
སྒྲུབ་བྱེད་མེད་ཅིང་གནོད་བྱེད་ཡོད་པར་བསྟན་པ།…………….………………….(129)
གྲུབ་མཐའི་རྣམ་བཞག་མ་ཤེས་པའི་དབང་གིས་དབུ་སེམས་ལུགས་
ཕྱིན་ཅི་ལོག་འདོད་པ་ལྟ་ངན་དུ་བསྟན་པ།………………… ………………….(131)
དོན་དམ་མེད་ན་ཀུན་རྫོབ་མེད་པར་འགྱུར་བ་སོགས་ཧ་ཅང་ཐལ་ཆེས་
པར་བསྟན་པ།
…………………..(132)
དབུ་མའི་རྣམ་དབྱེ་བསྟན་པ།……………………………………………………………………..(133)
གཞན་ལུགས་ཀྱི་དབུ་མའི་དོན་བཀག་ནས་རང་ལུགས་བསྟན་པ།…………(136)
སྟོང་ཉིད་ཟབ་མོ་གསུངས་པ་ཐམས་ཅད་སྟོང་གཞི་ཟབ་མོ་ལ་དགོངས་
པར་བསྟན་པ།…………………………
……………...(138)
སྟོང་གཞི་ཉིད་ཟབ་མོ་མཐར་ཐུག་ཡིན་པས་དེ་སྟོན་པའི་མདོ་སྔགས་
ཐམས་ཅད་དབུ་མའི་གཞུང་དུ་བསྟན་པ།………………………………………………………………(138)
རྟེན་འབྲེལ་ལ་བདེན་གཉིས་ཀྱི་རྣམ་དབྱེ་ཕྱེས་ནས་བསྟན་པ། (141)
རྟེན་འབྲེལ་ལ་མཐའ་ཅུང་ཟད་དཔྱད་པ།……………………………………………………………(142)
རྟེན་འབྲེལ་རྟོགས་པ་དབུ་མར་འཇུག་པའི་ལམ་ཡིན་པར་བསྟན་པ།(151)
འཁོར་ལོ་བར་བའི་བརྗོད་བྱའི་གཙོ་བོ་ཡང་རང་སྟོང་མེད་དགག་ཙམ་
- 4 -



དཀར་ཆག
མ་ཡིན་པར་དོན་དམ་པའི་རྣམ་པ་ཀུན་ལྡན་ཡིན་པར་བསྟན་པ།…………..(157)
འཁོར་ལོ་བར་ཐ་དང་རྒྱུད་སྡེ་བཞིའི་བརྗོད་བྱའི་སྟོང་ཉིད་ཟབ་མོ་ལ་ཀུན་
རྫོབ་མི་སྲིད་ཅིང་དོན་དམ་རྣམ་པ་ཀུན་ལྡན་ཡིན་པར་བསྟན་པ།.…………(184)
བདེན་གཉིས་ཀྱི་རྣམ་དབྱེ་ཕྱེས་ནས་དོན་དམ་པའི་བྱང་ཆོས་སོགས་
འགོག་བདེན་ཟབ་མོ་ཡིན་པར་བསྟན་པ།
……… .….(188)
ངེས་དོན་གྱི་མདོ་སྡེ་དུ་མའི་དགོངས་པ་བསྟན་པ།.………………………...(189)
རྫོགས་ལྡན་ཆོས་ལས་ལྟ་སྒོམ་གསུངས་པ་གཞན་ལ་ཉམས་ཤིང་རང་
ལུགས་ཀྱི་ལྟ་སྒོམ་རྣམ་དག་བསྟན་པ།………………………….……………………………….(208)
སྦྱོར་བ་རྣམ་དག་དང་ལྟ་སྒོམ་སྤྱོད་པ་རྣམ་དག་མཛད་པ་རྣམས་ལ་
རྗེས་སུ་ཡི་རང་བར་བསྟན་པ།………………… ………………………….(209)
གསུམ་ལྡན་མར་བཅད་སྐྱོན་ཅན་ལ་བརྟེན་པའི་ལྟ་ངན་དུ་མ་དགག་པ།“(214)
རྟག་ཆད་མ་ཡིན་པ་དག་རྟག་ཆད་ཀྱི་ལྟ་བ་ཡིན་པར་སྒྲོ་འདོགས་པ་
དགག་པ།
…………………..(222)
གཤེགས་སྙིང་ངེས་དོན་ཡིན་ཡང་དེའི་ཡོན་ཏན་དྲང་དོན་དུ་
འདོད་པ་དགག་པ།…………………………………………………………………………………………………………………………………..(230)
ཆོས་སྐུ་སྟོང་ཉིད་ཁྱབ་མཉམ་འདོད་པ་དགག་ནས་དེ་གཉིས་ཀྱི་རྣམ་
དབྱེ་བསྟན་པ།
--(237)
བསྟན་བཅོས་རྩོམ་པའི་མཇུག་སྨོན།.………………………………………………….
མཇུག་གི་དོན།……………….
(246)
མཁྱེན་གསུམ་རྣམ་དབྱེ་པདྨོ་འབྱེད་པའི་ཉི་ཟེར།……………..….…………… (253)
--(243)
-5 -



ཀུན་ མཁྱེན་ དགོངས་ རྒྱན།
དེབ་ ཕྲེང་ དང༌ པོ།
ངེས་གསང་ཀུ་མུད་འབྱེད་པའི་ཟླ་ཟེར།.……………………………….
.…………..……….(257)
ངེས་དོན་དབུ་མ་ཆེན་པོའི་ལྟ་གྲུབ་ཀྱི་རྣམ་བཞག………..………………………(258)
རྩོད་སྤོང་།
.…....……………… .(267)
གཞན་སྟོང་སྐལ་བཟང་མིག་འབྱེད།…………………………………………………………………....(273)
རང་སྟོང་དང་གཞན་སྟོང་གི་ངོ་བོ་ངོས་འཛིན་ཙམ་བཤད་པ།…………….(273)
སྟོང་ཉིད་ཀྱི་རབ་དབྱེ།……………..
………………………………..(276)
པར་བྱང་སྨོན་ཚིག…
:(288)
-6-



ཐོག་མའི་གླེང་གཞི།
ཐོག་མའི་གླེང་གཞི།
གངས་རི་ར་བས་བསྐོར་བའི་ལྗོངས་འདིར་ བསྟན་པའི་བདག་པོ་སྟོན་ པ་
ཐུགས་རྗེ་ཅན་རང་ཉིད་ནས་བར་མ་ཆད་དུ་བརྒྱུད་པའི་གསེར་སྦྱང་བཙོ་མ་ལྟ་བུའི་
མདོ་སྔགས་ཀྱི་ཆོས་ཚུལ་བསམ་གྱིས་མི་ཁྱབ་པ་ཞིག་སྔོན་བྱོན་ལོ་པཎ་བཀའ་དྲིན་
ཅན་དག་གི་སྐུ་དྲིན་ལས་དར་རྒྱས་སུ་བྱུང་ནའང་། དེང་དུས་སྐྱེ་བོ་བྱིངས་ལྟ་ཅི་
བསྟན་འཛིན་གྱི་སྐྱེས་བུར་ཁས་འཆེ་བ་ཕལ་ཆེ་བས་ཀྱང་བསླབ་གསུམ་གྱི་ཉམས་
ལེན་དང༌། མདོ་སྔགས་ལ་བཤད་སྒྲུབ་སོགས་ཡལ་བར་དོར་ཏེ་རྙེད་བཀུར་ཁོ་ན་
དོན་དུ་གཉེར་ཞིང་། ལྷ་ཁང་གསེར་ཁང་བཞེང་བ་ཙམ་ལ་བསྟན་པ་འཛིན་པར་རློམ་
པའི་དུས་འདིར། སྔོན་བྱོན་དམ་པའི་བསྟན་བཅོས་དག་ལ་འགྲེལ་བ་རྩོམ་པ་དང་།
འཆད་ཉན་བྱེད་པ་ནི་བསྐལ་བ་བརྒྱར་ཡང་རྙེད་པར་དཀའ་བས་ཡིད་བཞིན་ནོར་
བུ་ལས་ཀྱང་ལྷག་གོ །དེས་ན་རྒྱལ་བའི་ལུང་གིས་ཟིན་པའི་སྐྱེས་བུ་ཆེན་པོ་ཀུན་
མཁྱེན་དོལ་བོ་བ་ཤེས་རབ་རྒྱལ་མཚན་ཞེས་མཚན་ཉི་ཟླ་ལྟར་གྲགས་པ་དེ་ཉིད་
ཀྱིས་གཞན་སྟོང་དབུ་མ་ཆེན་པོའི་ཤིང་རྟའི་སྲོལ་འབྱེད་ཀྱི་བསྟན་བཅོས་མང་དུ་
མཛད་པ་ལས། འདིར་དཔལ་ལྡན་འབྲས་སྤུངས་སྒོ་མང་གྲྭ་ཚང་གི་རབ་འབྱམས་
པ་མཁན་རིན་པོ་ཆེ་དངོས་གྲུབ་དཔལ་ལགས་ཀྱིས་བཀའ་བསྡུ་བཞི་བའི་འགྲེལ་
བ་ལུང་རིགས་གཏེར་མཛོད་ངེས་གསང་ཀུན་གསལ་ཐུབ་བསྟན་མཛེས་རྒྱན་ཞེས་
མཛད་འདུག་པ་འདི་ནི་བརྗོད་བྱ་ཟབ་ཅིང་བརླིང་བ། ཁ་གསལ་ཞིང་གོ་བདེ་
བ། དགོས་པ་མ་བཤད་པ་དང༌། མི་དགོས་པ་ཡང་ཡང་བཤད་པ་ལྟ་བུ་མ་ཡིན་
- 1 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པར་རྒྱས་བསྡུས་འཚམ་པ། དཀའ་བའི་གནས་དང་རང་ལུགས་ཀྱི་ཐུན་མོང་མ་ཡིན་
པའི་འདོད་པ་སོགས་ལུང་རིགས་རྣམ་དག་གིས་དགག་སྒྲུབ་གནད་དུ་སྨིན་པ་
མཛད་ པ་ སོགས་ ཁྱད་ ཆོས་ འབུམ་ གྱིས་ ཕྱུག་ པའི་ བསྟན་ བཅོས་ ཤིག་ ཏུ་
འཁུམས། འདི་ལྟ་བུ་ཡང་རྒྱུ་མེད་རྐྱེན་མེད་དུ་མི་འབྱུང་བས་ཁོང་ཆུང་ངུའི་དུས་
ནས་ཕ་ཡུལ་རྒྱབ་ཏུ་བསྐྱུར་ཏེ། གྲུབ་མཐའ་རིས་སུ་མ་ཆད་པའི་གྲྭ་ས་མང་དུ་
ཕེབས། ལྟོ་སྐྱ་གོས་ཧྲུལ་དང་འདོད་ཆུང་ཆོག་ཤེས་ཀྱིས་དམ་པ་དུ་མའི་ཞབས་རྡུལ་
སྤྱི་བོས་བླངས། བརྩོན་པ་ཆུ་བོའི་རྒྱུན་བཞིན་བསྟེན་པ་དང་སྔོན་སྦྱངས་ཀྱི་བག་
ཆགས་སོགས་ཀྱི་འབྲས་རྟགས་ལགས་ན། ཁོང་ལ་རང་ཅག་གིས་ རྗེས་སུ་ཡི་
རངས་དང་བཀའ་དྲིན་ཞུ་བ་དང་ཆབས་ཅིག ཕྱིས་སུའང་འདི་འདྲའི་བསྟན་བཅོས་
མང་དུ་མཛད་ཅིང་ཐུབ་བསྟན་སྤྱི་དང་ཁྱད་པར་ཀུན་མཁྱེན་ཇོ་ནང་བའི་བསྟན་པ་
རིན་པོ་ཆེ་ཕྱོགས་དུས་གནས་སྐབས་ཀུན་ཏུ་དར་རྒྱས་སུ་མཛད་པར་གསོལ་བ་
འདེབས་ལགས་སོ། །
ཞེས་ཇོ་ནང་མཐོ་སློབ་རྟག་བརྟན་ལྔ་རིག་དར་རྒྱས་གླིང་ གིས་བྲིས་པ་དགེ་
ལེགས་འཕེལ།



རྩོམ་པ་བོའི་ལོ་རྒྱུས་མདོར་བསྡུས།
རྩོམ་པ་བོའི་ལོ་རྒྱུས་མདོར་བསྡུས།
བསྟན་བཅོས་འདི་མཛད་པ་བོ་འབྲས་རབ་འབྱམས་པ་མཁན་རིན་པོ་ཆེ་
དངོས་གྲུབ་དཔལ་ལགས་ནི། གངས་ལྗོངས་མདོ་སྨད་ཀྱི་ལྷོ་རྒྱུད་མགོ་ལོག་ཨ་
སྐྱོང་ཡར་ཐང་དུ། རབ་རྒྱལ་ལྕགས་ཁྱི་(1970)ལོར་སྐུ་འཁྲུངས། གཞོན་ནུའི་དུས་
ནས་མཆོག་གསུམ་ལ་མི་ཕྱེད་པའི་དད་པ་དང༌། ཉམ་ཐག་ལ་བྱམས་བརྩེ་སོགས་
མངའ་བས་བྱིས་པ་གཞན་ལས་ཁྱད་པར་དུ་འཕགས། དགུང་ལོ་བརྒྱད་པ་ནས་ཡི་
གེ་སྦྱོར་ཀློག་དང་ཆོ་ག་ཆོས་སྤྱོད་སོགས་བསླབས་ཤིང་གང་བསླབས་ཐམས་ཅད་་་་་
ཚེགས་མེད་དུ་མཁྱེན། དགུང་ལོ་བཅོ་ལྔ་པར་མཁན་ཆེན་བློ་བཟང་འཕྲིན་ལས་ཀྱི་
ཞལ་སྔ་ནས་བར་མ་རབ་བྱུང་དང་དགེ་ཚུལ་གྱི་སྡོམ་པ་བཞེས། ལོ་དེར་རྡོ་ རྗེ་
འཆང་བླ་མ་བཤད་སྒྲུབ་དཔལ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་
འབུམ་ལྔ་དང༌། དཔལ་དུས་ཀྱི་འཁོར་ལོའི་བསྐྱེད་རིམ། དབེན་གསུམ་རྣམས་སྔོན་
དུ་ འགྲོ་ བའི་དངོས་གཞི་སྦྱོར་བ་ཡན་ལག་དྲུག་གི་ཉམས་བཞེས་ལོ་གསུམ་གྱི་རིང་ལ་
གནང་བས་ཉམས་རྟོགས་ཀྱི་འབྲས་བཟང་སྨིན། སླར་ཡང་མཁན་རིན་པོ་ཆེ་བློ་
བཟང་ འཕྲིན་ལས། མཁན་ཤེས་ རབ་ དཔལ། བླ་མ་ཐུགས་ རྗེ་ དཔལ་ སོགས་
ལས། བློ་སྦྱོང་། བསྡུས་གྲྭ ཕར་ཕྱིན། ཀུན་མཁྱེན་ལམ་བཟང༌། སྦྱོར་དྲུག རྟ་
མགྲིན། ཕུར་བ། ཕྱག་རྡོར་སོགས་ཀྱི་ཁྲིད་ལུང་དང༌། ཤངས་ཆོས་སྐོར་དང༌།
རྒྱུད་སྡེ་རབ་འབྱམས། སྦྱོང་རྒྱུད་བཅུ་གཉིས། རྡོ་རྗེ་ཕྲེང་བ་སོགས་ཀྱི་དབང་སྟེ་



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཀུན་ མཁྱེན་ ཇོ་ ནང་བའི་རང་ལུགས་ཀྱི་ མདོ་ སྔགས་ དུ་མའི་ཁྲིད་དང་དབང་ལུང་
རྣམས་ལེགས་པར་གསན་ཞིང་ཐུགས་ཉམས་བཞེས།
གཞན་ཡང་མཁན་ཆེན་དམ་པ་འཇིགས་མེད་ཕུན་ཚོགས་ཀྱི་ཞལ་སྔ་ནས་རྙིང་
ཐིག་ཡ་བཞིའི་དབང་དང༌། རྒྱལ་སྲས་ལག་ལེན་གྱི་ཁྲིད་སོགས་གསན། དགེ་
རྒན་ངག་དབང་དམ་ཆོས་ཚང་གི་མདུན་ནས་དབྱངས་ཅན་སྒྲ་ཊཱིཀ་དང་སྡེབ་སྦྱོར་
ཀུན་གསལ་མེ་ལོང་སོགས་གསན་ཏེ་ཀུན་བཤད་ཀྱི་མཚན་ལ་དབྱངས་ཅན་ངག་
གི་རོལ་མཚོ་ཞེས་གསོལ། །
དགུང་ལོ་ཉེར་བཞིའི་སྟེང་ནས་ཨ་མཆོག་མཚན་ཉིད་དགོན་དང༌། བླ་བྲང་
བཀྲ་ཤིས་འཁྱིལ་སོགས་སུ་ཕེབས་ཏེ། དགེ་བའི་བཤེས་གཉེན་བསྟན་པ་དར་རྒྱས།
ཨ་ཁུ་ཀླུ་སྒྲུབ་རྒྱ་མཚོ། ཡོངས་ཀྱི་བཤེས་གཉེན་ཁྲི་དགེ་འདུན་རྒྱ་མཚོ། འཇམ་
དབྱངས་རྒྱ་མཚོ། བསོད་ནམས་རྒྱ་མཚོ། དུས་འཁོར་བ་ཤེས་རབ་སོགས་ཚུལ་
བཞིན་བསྟེན་ཏེ། བསྡུས་གྲྭ བློ་རྟགས། ས་ལམ། དོན་བདུན་ཅུ། དགེ་འདུན་ཉི་ཤུ།
རྟེན་འབྲེལ། ཀུན་གཞི། དྲང་ངེས། ཕར་ཕྱིན། དབུ་མ། མཛོད་སོགས་གཞུང་
བཀའ་པོད་ལྔ་དང་སུམ་རྟགས་སྙན་ངག རྩིས་དཀར་ནག་སོགས་ཐུན་མོང་རིག་
གནས་དང་བཅས་པར་སྦྱང་བ་མཐར་ཕྱིན་མཛད། ཁྲི་གུང་ཐང་མཆོག་གི་ཞལ་སྔ་
ནས་དུས་འཁོར་དབང་ཆེན། མི་འཁྲུགས་པའི་དབང༌། སྨན་ལྷའི་དབང་སོགས་
གསན། སྐབས་འདི་ཙམ་ནས་གཞན་ལ་བསྡུས་གྲྭ་དང་། བློ་རྟགས། རྩིས་སོགས་
དཔེ་ཁྲིད་གནང་ཞིང་གཞན་གྱིས་དཔེ་ཁྲིད་དགེ་རྒན་དུ་གདན་འདྲེན་ཞུ་མཁན་བྱུང་
ཡང་ཡོན་ཏན་ལ་ཆོག་ཤེས་མེད་པའི་དམ་པ་ཁོང་དགུང་ལོ་ཉེར་བདུན་པར་དཔལ་
ལྡན་འབྲས་སྤུངས་སྒོ་མང་གྲྭ་ཚང་དུ་ཞུགས་ཏེ། ལོ་བརྒྱད་ཀྱི་རིང་ལྷ་རམས་པ་བློ་
-2 -



རྩོམ་པ་བོའི་ལོ་རྒྱུས་མདོར་བསྡུས།
བཟང་དགེ་འདུན་མཆོག་དང་། ཡོན་ཏན་དམ་ཆོས་མཆོག་གཉིས་བཤེས་གཉེན་དུ་
ལེགས་པར་བསྟེན་ཏེ། མཛོད་འདུལ་དབུ་ཕར་སོགས་ལ་གཉིད་ཆག་ཟས་བཅད་
ཀྱིས་ཉིན་མཚན་ཀུན་ཏུ་བརྩོན་པ་ལྷོད་མེད་བཀའ་གདམས་གོང་མའི་རྣམ་ཐར་ཇི་
བཞིན་གནང་བས། ཆོས་གྲྭ་ཆེན་པོ་དེར་ཁོང་ལྟ་བུའི་བརྩོན་པ་ལྷོད་མེད་གནང་
མཁན་ཞིག་ད་ལྟ་མེད་ཅེས་ཡོངས་སུ་གྲགས་ཤིང་གྲུབ། དེ་ཡང་ཁོང་གིས་ལོ་དེ་
དག་གི་རིང་ལ་དོན་བདུན་ཅུ། གཞུང་འོག་མ། ཕར་ཕྱིན། དབུ་མ་གསར་རྙིང༌།
མཛོད་ཀྱི་འཛིན་གྲྭ་བཅས་སུ་བཞུགས་སྐབས་རྒྱུགས་སྤྲོད་སྤྱི་སྡོམ་དང༌། རྩོད་
རྒྱུགས་རྣམས་སུ་ཨང་དང་པོ་དྲུག ཨང་གཉིས་པ་གཅིག ཨང་གསུམ་པ་གཅིག་
བཅས་སོ་སོར་བླངས། གདན་ས་གསུམ་གྱིས་འཇང་དགུན་ཆོས་གནང་སྐབས་
ཁོང་གིས་ཚད་མའི་དམ་བཅའ་ལེགས་པར་ཟིན་པ་དང༌། གཞན་ཡང་དབུ་མའི་
མཚན་ཕུད་ཀྱི་དམ་བཅའ་གནང་བ་དང༌། ཚོགས་གླེང་མཛད་པ་སོགས་ཀྱི་ཞར་ལ་
སྐལ་ ལྡན་ གྱི་ སློབ་བུ་མང་བོར་བསྡུས་གྲྭ བློ་རྟགས། རྣམ་འགྲེལ། ཕར་ ཕྱིན་
སོགས་སློབ་ཁྲིད་གནང་བས་ལུང་རིགས་སྨྲ་བའི་གཙུག་རྒྱན་ཨ་མདོ་བ་དངོས་
གྲུབ་དཔལ་ཞེས་སྙན་པའི་གྲགས་པ་འཕགས་བོད་ཀུན་ཏུ་ཁྱབ་པར་གྱུར། །
གཞན་ཡང་༧ཐམས་ཅད་མཁྱེན་པའི་ཞལ་སྔ་ནས་རྗེའི་ལམ་སྔགས་དང་། དྲང་
ངེས། རྩ་ཤེས་ཊིཀ་ཆེན། བསྟོད་པ་དོན་བདུན་མ་རྩ་འགྲེལ། ཀུན་བཟང་བླ་མའི་
ཞལ་ལུང་སོགས་ཀྱི་ཁྲིད་ལུང་། བདེ་གསང་འཇིག་གསུམ། བཀའ་གདམས་ཐིག་
ལེ་བཅུ་དྲུག དཔལ་དུས་ཀྱི་འཁོར་ལོའི་དབང་ཆེན་རྣམས་ལེགས་པར་གསན། དེ་
ནས་འཕགས་ཡུལ་གྱི་གནས་ཆེན་རྣམས་སུ་མཇལ་སྐོར་དུ་ཕེབས། བསྟན་འགྲོའི་
དོན་དུ་ཐུགས་སྨོན་རྒྱ་ཆེན་གནང་སྟེ། དགུང་གྲངས་སོ་ལྔ་བར་རང་ཡུལ་དུ་ཕྱིར་
-3-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
བྱོན། ཆོས་གྲྭ་ཆེན་པོ་བླ་རུང་སྒར་དུ་གཞན་སྟོང་དབུ་མ་ཆེན་པོའི་དམ་བཅའ་དང་།
རྩོད་པ་སོགས་མཛད་པས་གཟུར་གནས་མཁས་པ་འབུམ་གྱིས་བསྔགས་བརྗོད་ཀྱི་
རོལ་མོ་ཕྱོགས་སུ་འཁྲོལ། རང་དགོན་ཏེ་ཨ་སྐྱོང་ངེས་དོན་རྟག་བརྟན་བཤད་སྒྲུབ་
འཕེལ་རྒྱས་གླིང་དང་། ལྕམ་མདའ་དགོན། མདོ་ལུའི་རྡོ་ཁ་དགོན་སོགས་སུ་ཆེད་
ཞུས་ཀྱིས་ཕེབས་ཏེ། སུམ་རྟགས། སྙན་ངག རྩིས་དཀར་ནག དཀྱིལ་འཁོར་ཐིག་
རྩ། བསྡུས་གྲྭ བློ་རྟགས། ཕར་ཕྱིན། དབུ་མ་གཞན་སྟོང་སོགས་དཔེ་ཁྲིད་དང༌།
རྩོད་པ་གསར་འཛུགས་གནང་བ། བཀའ་བསྡུ་བཞི་བའི་འགྲེལ་བ་རྩོམ་པ་སོགས་
འཆད་རྩོད་རྩོམ་གྱིས་དུས་འདའ་བའི་ ཁྲོད་ རང་དགོན་གྱི་མཁན་པོར་མངའ་
གསོལ་མཛད་ནས་ལོ་ གསུམ་ལ་བཤད་གྲྭའི་ལས་མཁན་བཞེས། དེ་ནས་
བསྟན་འགྲོ་ཀུན་ཕན་ལྷན་ཚོགས་ཀྱིས་ཇོ་ནང་མདོ་སྔགས་སློབ་གླིང་གི་མཁན་
རབས་དང་པོ་མངའ་གསོལ་མཛད་ནས་མཁན་པོ་ལས་ཐོག་པའི་ལས་མཁན་
བཞེས། རྒྱལ་བསྟན་སྤྱི་དང་ཁྱད་པར་ཀུན་མཁྱེན་ཇོ་ནང་བའི་མདོ་སྔགས་ཟུང་
འབྲེལ་གྱི་བསྟན་པ་རིན་པོ་ཆེར་ཕྱག་རྗེས་རླབས་ཆེན་བཞག་དང་འཇོག་བཞིན་
བཞུགས་སོ།།
ཞེས་པ་འདི་ནི་ཇོ་ནང་མཐོ་སློབ་ཀྱི་རྩོམ་རིག་སྡེ་ཚན་གྱིས་བྲིས་པ་དགེ་
ལེགས་འཕེལ།
- 4 -



བཀའ་བསྡུ་བཞི་བའི་རྩ་བ།
༄༅།། བཀའ་བསྡུ་བཞི་པའི་དོན་བསྟན་རྩིས་ཆེན་པོ་བཞུགས་སོ།།
༄༅།། ཨོཾ་གུ་རུ་བུདྡྷ་བྷོ་དྷི་སཏྭ་བྷོཝན་མོ་ན་མ དོན་དམ་རྫོགས་པའི་སངས་རྒྱས་
བཅོམ་ལྡན་འདས། །གཙང་བདག་བདེ་ཆེན་རྟག་པའི་མཐར་ཐུག་པ། །དེ་བཞིན་
ཉིད་ལ་གུས་པས་ཕྱག་འཚལ་ནས། །དུས་བཞི་གཉིས་ཀྱི་རབ་དབྱེ་རབ་བཤད་བྱ། །
དུས་བཞི་ཆེན་པོ་བསྐལ་དུས་བཟང་ངན་ཏེ། །དུས་བཞི་ཆུང་བ་བསྟན་པའི་བཟང་
ངན་ཡིན། །དང་པོའི་ལོ་ནི་ས་ཡ་ཕྲག་བཞི་དང༌། །སུམ་འབུམ་ཉི་ཁྲིའོ་དེའི་བཅུ་ཆ་
ནི། །རྐང་པ་ཞེས་གསུངས་རྐང་པ་གཅིག་དང་གཉིས། །གསུམ་དང་བཞི་ལ་རིམ་
བཞིན་རྩོད་ལྡན་དང་། །གཉིས་ལྡན་གསུམ་ལྡན་རྫོགས་ལྡན་ཞེས་གསུངས་སོ། །
དུས་བཞི་ཆུང་བ་བསྟན་པའི་བཟང་ངན་ནི། །མི་ལོ་ཉི་ཁྲི་གཅིག་སྟོང་དྲུག་བརྒྱའི་
བར། །དེ་ཡི་བཞི་ཆ་དུས་བཞི་སོ་སོའི་ཚད། །སྐྱོན་མེད་ཡོན་ཏན་ཚང་བ་རྫོགས་
ལྡན་ཆོས། །དེ་ནས་བཞི་ཆ་ཉམས་པ་གསུམ་ལྡན་སྟོད། །ཕྱེད་ཉམས་གྱུར་ན་གསུམ་
ལྡན་སྨད་དུ་འགྱུར། །བཞི་གསུམ་ཉམས་པའི་ལྷག་མ་གཉིས་ལྡན་ཡིན། །བཞི་ཆ་
གཅིག་ཀྱང་མེད་ན་རྩོད་ལྡན་ཏེ། །ལྷ་མིན་ཀླ་ཀློ་ནག་པོའི་ཆོས་སུ་གསུངས། །དེ་
དང་དེའི་རྣམ་དབྱེ་རབ་ཤེས་ནས། །བསྟན་ལ་བྱི་དོར་བྱ་བ་འདོད་པ་དང་། །རང་
གཞན་ལེགས་པའི་ལམ་ལ་འཇུག་འདོད་པས། །རྫོགས་ ལྡན་ ཆོས་ མཆོག་ དཔང་
གྱུར་གཙུག་གིས་བླང་། །གསུམ་ལྡན་མར་བཅད་སྐྱོན་དང་བཅས་གྱུར་ཞིང༌། །ཚོང་



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
འདུས་འོ་མ་ལྟ་བུར་བསླད་པའི་གཞུང་། །གང་ན་འདུག་ཀྱང་དཔང་དུ་བྱར་མི་རུང་། །
གོང་ མ་ གོང་ མས་ འོག་ མ་ འོག་ མར་ གནོད། །གྲུབ་ མཐའ་ གོང་ མས་ འོག་
མར་གནོད་པ་བཞིན། །རྫོགས་ལྡན་ཆོས་ནི་དྲི་མེད་རྒྱལ་བའི་བཀའ། །ས་བཅུའི་
དབང་ཕྱུག་རྣམས་དང་ཤིང་རྟ་ཡི། །སྲོལ་འབྱེད་ཆེན་པོ་རྣམས་ཀྱི་ལེགས་གསུངས་
པ། །སྐྱོན་མེད་ཡོན་ཏན་མཆོག་མངའ་རྣམས་ཡིནན། །དེ་ཡི་ལུགས་ ལ་ ཐམས་ཅད་
རང་སྟོང་མིན། །རང་སྟོང་གཞན་སྟོང་ལེགས་པར་རྣམ་ཕྱེ་ནས། །ཀུན་རྫོབ་གང་
ཡིན་ཐམས་ཅད་རང་སྟོང་དང་། །དོན་དམ་གང་ཡིན་གཞན་སྟོང་ཉིད་དུ་གསུངས། །
གང་ཕྱིར་བདེན་པ་གཉིས་ལ་བདེན་ལུགས་གཉིས། །སྣང་ལུགས་གཉིས་དང་སྟོང་
ལུགས་གཉིས་གསུངས་ཤིང་། །སྒྲོ་འདོགས་སྐུར་འདེབས་རྣམ་པ་མང་པོ་དང་། །
འགལ་འདུས་སྐྱོན་ཡོད་སྐྱོན་མེད་ལ་སོགས་དང༌། །ཆོས་དང་ཆོས་ཉིད་འདུས་བྱས་
འདུས་མ་བྱས། །རྒྱལ་ཁམས་ཆེན་པོ་གཉིས་སུ་གསུངས་པའི་ཕྱིར། །བདེན་གཉིས་
ངོ་བོ་གཅིག་པ་མི་སྲིད་ལ། །ངོ་བོ་ཐ་དད་པ་ཡང་མ་ཡིན་ཞིང་། །ཐ་དད་གཏན་
ནས་མེད་པའང་མ་ཡིན་ཏེ། །ངོ་བོ་གཅིག་པ་བཀག་པའི་ཐ་དད་དོ། །འདི་ཉིད་ལ་
ནི་ངོ་བོ་གཅིག་ཉིད་དང་། །གཞན་དུ་བརྗོད་དུ་མེད་ཅེས་གསུངས་པ་སྟེ། །ཆོས་དང་
ཆོས་ཉིད་ལ་ཡང་ཚུལ་འདི་ཉིད། །འཁོར་དང་མྱང་འདས་མཐའ་དང་དབུ་མ་དང་། །
གློ་བུར་གཉུག་མ་བཅོས་མ་རང་བཞིན་དང་། །ཤུན་པ་སྙིང་པོ་ལ་ཡང་ཚུལ་འདི་ཉིད། །
གསུམ་ལྡན་མར་བཅད་དེ་ལས་གཞན་དུ་སྨྲ། །རང་རང་ངོ་བོས་སྟོང་པ་མ་གཏོགས་
པ། །གཞན་སྟོང་རྣམས་ཀྱིས་སྟོང་ཉིད་གོ་མི་ཆོད། །དེ་ཕྱིར་དོན་དམ་ཆོས་དབྱིངས་



བཀའ་བསྡུ་བཞི་བའི་རྩ་བ།
དེ་བཞིན་ཉིད། །རང་བཞིན་འོད་གསལ་རང་བཞིན་ལྷན་སྐྱེས་དང་། །རང་བཞིན་
འགྱུར་མེད་མཐར་ཐུག་ཆོས་ཀྱི་སྐུ། །མཐར་ཐུག་ཤེར་ཕྱིན་མཐར་ཐུག་དབུ་མ་དང་། །
མཐར་ཐུག་མྱང་འདས་མཐར་ཐུག་བྱང་ཆུབ་ཆེ། །མཐར་ཐུག་སངས་རྒྱས་མཐར་
ཐུག་ཆོས་དང་ནི། །མཐར་ཐུག་དགེ་འདུན་མཐར་ཐུག་ལྷ་དང་སྔགས། །མཐར་
ཐུག་རྒྱུད་དང་དཀྱིལ་འཁོར་ལ་སོགས་པ། །གཤིས་ལུགས་ཟབ་མོ་མཐར་ཐུག་གསུངས་
པ་གང་། །དེ་རྣམས་ཐམས་ཅད་རང་སྟོང་ཉིད་དུ་སྨྲ། །རང་སྟོང་གང་ཡིན་དོན་དམ་
བདེན་པ་དང་། །ཆོས་དབྱིངས་ཆོས་ཉིད་དེ་བཞིན་ཉིད་ལ་སོགས། །གཤིས་ལུགས་
ཟབ་མོ་མཐར་ཐུག་རྣམས་སུ་འདོད། །བདེན་གཉིས་རྒྱལ་ཁམས་གཉིས་སུ་མི་
འབྱེད་པར། །སྣང་བ་གང་ཡིན་ཀུན་རྫོབ་བདེན་པ་དང༌། །སྟོང་པ་གང་ཡིན་དོན་
དམ་བདེན་པར་འདོད། །སྣང་སྟོང་དེ་དག་ངོ་བོ་དབྱེར་མེད་པས། །ངོ་བོ་གཅིག་
ལ་ལྡོག་པ་ཐ་དད་སྨྲ། །འཁོར་འདས་རྒྱལ་ཁམས་གཉིས་སུ་མི་འབྱེད་པར། །སྣང་ཆ་
འཁོར་བ་སྟོང་ཆ་མྱང་འདས་ཞེས། །འཁོར་འདས་དབྱེར་མེད་དོན་ཡང་དེ་ལྟར་
འདོད། །འགལ་འདུས་སྐྱོན་ཡོད་ཀུན་རྫོབ་བདེན་པ་དང་། །འགལ་འདུས་སྐྱོན་
མེད་དོན་དམ་བདེན་པ་ཞེས། །དེ་ལྟར་རྒྱལ་ཁམས་གཉིས་སུ་མི་འབྱེད་པར། །སྣང་
ཆ་འཁོར་བ་སྟོང་ཆ་མྱང་འདས་ཞེས། །སྣང་སྟོང་གང་ཡིན་བདེན་པ་གཉིས་སུ་སྨྲ། །
རྟོག་གེ་ཅན་གྱི་སྤྱོད་ཡུལ་འཁོར་བ་དང་། །རྣལ་འབྱོར་ཅན་གྱི་སྤྱོད་ཡུལ་མྱང་འདས་
ཞེས། །དེ་ལྟར་རྒྱལ་ཁམས་གཉིས་སུ་མི་འབྱེད་པར། །སྣང་སྟོང་གཉིས་ལ་འཁོར་
འདས་དོན་དུ་འདོད། །སྣང་ཚད་ཀུན་རྫོབ་འཁོར་བ་ཡིན་ན་ནི། །དོན་དམ་སྣང་
བའང་ཀུན་རྫོབ་འཁོར་བར་འགྱུར། །སྟོང་ཚད་དོན་དམ་མྱང་འདས་ཡིན་ན་ནི། །
- 3 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
རང་སྟོང་ཐམས་ཅད་དོན་དམ་མྱང་འདས་འགྱུར། །འདོད་ན་སྡུག་བསྔལ་ཀུན་
འབྱུང་ཐམས་ཅད་ཀྱང༌། །དོན་དམ་མྱང་འདས་ཡིན་པར་ཐལ་བར་འགྱུར། །དེ་
ཡང་འདོད་ན་ཟག་མེད་ཡིན་པར་འགྱུར། །གཙང་བདག་བདེ་ཆེན་རྟག་པའང་
ཡིན་པར་འགྱུར། །གང་གའི་ཀླུང་གི་རྡུལ་སྙེད་དོན་དམ་གྱི། །སྟོབས་སོགས་ཡོན་
ཏན་ཀུན་ཡང་ཚང་བར་འགྱུར། །དེ་དག་བླང་བྱའི་མཐར་ཐུག་ཡིན་པར་འགྱུར། །
འགྲོ་བའི་མགོན་སྐྱབས་མཐར་ཐུག་ཡིན་པར་ འགྱུར། །རྣམ་མཁྱེན་ ཡེ་ ཤེས་ མཐར་
ཐུག་ཡིན་པར་འགྱུར། །མི་ཤིགས་རྡོ་རྗེའི་སྐུ་ཡང་ཡིན་པར་འགྱུར། །རྡོ་རྗེའི་ལྷ་
སྔགས་རྒྱུད་ཀྱང་ཡིན་པར་འགྱུར། །སྟོང་པ་ཆེན་པོ་འགྱུར་མེད་ལྔ་དང་ནི། །ཐིག་
ལེ་སྟོང་པ་འགྱུར་མེད་དྲུག་ལ་སོགས། །གཤིས་ལུགས་ཟབ་མོའི་ཨེ་ཝཾ་མཐར་ཐུག་
དང༌། །ཨ་ཧཾ་མཐར་ཐུག་ཧཾ་ཀྵ་མཐར་ཐུག་དང་། །རྡོ་རྗེ་པད་མ་རྡོ་རྗེ་སེམ་དཔའ་
དང༌། །རྡོ་རྗེ་བྷ་ག་རྡོ་རྗེ་རྩེ་མོ་དང༌། །རྡོ་རྗེ་དབྱིངས་དང་ཐིག་ལེ་གྲུ་གསུམ་དང་། །
རྡོ་རྗེའི་ ཨཱ་ལི་ཀཱ་ལི་ལ་སོགས་པ། །རང་བཞིན་གཉུག་མའི་ཆོས་ཀུན་ཡིན་པར་
འགྱུར། །གཉེན་པོས་སྤང་དུ་གཏན་ནས་མི་རུང་འགྱུར། །དེ་སྤང་དོན་དུ་ལམ་
བདེན་དོན་མེད་འགྱུར། །སངས་རྒྱས་ཐོབ་པ་གཏན་ནས་མི་སྲིད་འགྱུར། ། ཆོས་
དང་དགེ་འདུན་རྣམས་ཀྱང་མི་སྲིད་འགྱུར། །འདི་ལ་ཉེས་སྐྱོན་གཞན་ཡང་དཔག་
མེད་དོ། །བདེན་གཉིས་འཁོར་འདས་ངོ་བོ་གཅིག་ན་ནི། །བདེ་གཤེགས་སྙིང་པོ་
གློ་བུར་དྲི་མ་དག །འབྲལ་དུ་རུང་ངམ་མི་རུང་བརྟག་པར་མཛོད། །གློ་བུར་དྲི་མ་
གཞོམ་དུ་རུང་བ་ལྟར། །བདེ་གཤེགས་སྙིང་པོའང་གཞོམ་དུ་རུང་ངམ་ཅི། །གློ་



བཀའ་བསྡུ་བཞི་བའི་རྩ་བ།
བུར་དྲི་མ་འདུས་བྱས་ཡིན་པ་ལྟར། །བདེ་གཤེགས་སྙིང་པོའང་འདུས་བྱས་ཡིན་
ནམ་ཅི། །གློ་བུར་དྲི་མ་ཀུན་རྫོབ་ཡིན་པ་ལྟར། །བདེ་གཤེགས་སྙིང་པོའང་ཀུན་
རྫོབ་ཡིན་ནམ་ཅི། །གློ་བུར་དྲི་མ་ཀུན་བརྟགས་ཡིན་པ་ལྟར། །བདེ་གཤེགས་སྙིང་
པོའང་ཀུན་བརྟགས་ཡིན་ནམ་ཅི། །གློ་བུར་དྲི་མ་ ཕྱི་ནང་ཡིན་པ་ལྟར། །བདེ་
གཤེགས་ སྙིང་པོའང་ཕྱི་ནང་ཡིན་ནམ་ཅི། །བདེ་གཤེགས་སྙིང་པོའང་དོན་དམ་
ཡིནཔ་ལྟར། །གློ་བུར་དྲི་མའང་དོན་དམ་ཡིན་ནམ་ཅི། །བདེ་གཤེགས་སྙིང་པོ་
རྟག་པ་ཡིན་པ་ལྟར། །གློ་བུར་དྲི་མའང་རྟག་པ་ཡིན་ནམ་ཅི། ། བདེ་གཤེགས་
སྙིང་ པོ་ ཡོངས་ གྲུབ་ ཡིན་ པ་ ལྟར། །གློ་ བུར་ དྲི་མའང་ ཡོངས་ གྲུབ་ ཡིན་ནམ་
ཅི། །བདེ་གཤེགས་སྙིང་པོ་སངས་རྒྱས་ཡིན་པ་ལྟར། །གློ་བུར་དྲི་མ་སངས་རྒྱས་
ཡིན་ནམ་ཅི། །བདེ་གཤེགས་སྙིང་པོ་རང་བྱུང་ཡིན་པ་ལྟར། །གློ་བུར་དྲི་མའང་
རང་བྱུང་ཡིན་ནམ་ཅི། །བདེ་གཤེགས་སྙིང་པོ་ཡེ་ཤེས་ཡིན་པ་ལྟར། ། གློ་བུར་དྲི་
མའང་ཡེ་ཤེས་ཡིན་ནམ་ཅི། །བདེ་གཤེགས་སྙིང་པོ་རྣམ་མཁྱེན་ཡིན་པ་ལྟར། །གློ་
བུར་དྲི་མའང་རྣམ་མཁྱེན་ཡིན་ནམ་ཅི། །བདེ་གཤེགས་སྙིང་པོ་ཆོས་དབྱིངས་ཡིན་
པ་ ལྟར། །གློ་ བུར་ དྲི་ མའང་ ཆོས་ དབྱིངས་ ཡིན་ ནམ་ ཅི། །བདེ་ གཤེགས་
སྙིང་པོ་བདེ་ཆེན་ཡིན་པ་ལྟར། །གློ་བུར་དྲི་མའང་བདེ་ཆེན་ཡིན་ནམ་ཅི། །བདེ་
གཤེགས་སྙིང་པོ་མྱང་འདས་ཡིན་པ་ལྟར། །གློ་བུར་དྲི་མའང་མྱང་འདས་ཡིན་ནམ་
ཅི། །བདེ་གཤེགས་སྙིང་པོ་ཤེར་ཕྱིན་ཡིན་པ་ལྟར། །གློ་བུར་དྲི་མའང་ཤེར་ཕྱིན་
ཡིན་ ནམ་ཅི། །བདེ་ གཤེགས་ སྙིང་ པོ་ དབུ་ མ་ ཡིན་ པ་ ལྟར། །གློ་ བུར་དྲི་མའང་
-5-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དབུ་མ་ཡིན་ནམ་ཅི། །བདེ་གཤེགས་སྙིང་པོ་གཞན་སྟོང་ཡིན་པ་ལྟར། །གློ་བུར་དྲི་
མའང་གཞན་སྟོང་ཡིན་ནམ་ཅི། །བདེ་གཤེགས་སྙིང་པོ་སྟོང་གཞི་ཡིན་པ་ལྟར། །
གློ་བུར་དྲི་མའང་སྟོང་གཞི་ཡིན་ནམ་ཅི། །བདེ་གཤེགས་སྙིང་པོ་གཞན་མཆོག་
ཡིན་པ་ལྟར། །གློ་བུར་དྲི་མའང་གཞན་མཆོག་ཡིན་ནམ་ཅི། །བདེ་གཤེགས་སྙིང་
པོ་འགོག་བདེན་ཡིན་པ་ལྟར། །གློ་བུར་དྲི་མའང་འགོག་བདེན་ཡིན་ནམ་ཅི། །
བདེ་གཤེགས་སྙིང་པོ་འགོག་གཞི་ཡིན་པ་ལྟར། །གློ་བུར་དྲི་མའང་འགོག་གཞི་
ཡིན་ནམ་ཅི། །བདེ་གཤེགས་སྙིང་པོ་བྲལ་གཞི་ཡིན་པ་ལྟར། །གློ་བུར་དྲི་མའང་
བྲལ་གཞི་ཡིན་ནམ་ཅི། །བདེ་གཤེགས་སྙིང་པོ་དབེན་གཞི་ཡིན་པ་ལྟར། །གློ་བུར་
དྲི་མའང་ དབེན་གཞི་ཡིན་ནམ་ཅི། །བདེ་ གཤེགས་ སྙིང་ པོ་དག་གཞི་ཡིན་པ་
ལྟར། །གློ་བུར་དྲི་མའང་དག་གཞི་ཡིན་ནམ་ཅི། །བདེ་གཤེགས་སྙིང་པོ་མེད་གཞི་
ཡིན་པ་ལྟར། །གློ་བུར་དྲི་མའང་མེད་གཞི་ཡིན་ནམ་ཅི། །དེ་ལྟར་འདོད་ན་ཉེས་
སྐྱོན་དཔག་མེད་དོ། །རྫོགས་ལྡན་ལུགས་ལ་ཉེས་སྐྱོན་དེ་རྣམས་མེད། །ཤེས་བྱ་
ཐམས་ཅད་དངོས་པོ་དངོས་མེད་དུ། །འདུས་པར་འདོད་པ་གསུམ་ལྡན་མར་ བཅད་
ལུགས། །ཆོས་ཉིད་དབུ་མ་ཤེས་བྱའི་མཆོག་ཡིན་ཡང་། །དངོས་པོ་དངོས་མེད་
གང་ཡང་མ་ཡིན་གྱི། །ཕུང་པོ་གསུམ་པར་བཞེད་པ་རྫོགས་ལྡན་ལུགས། །དེ་ཕྱིར་
ཐམས་ཅད་དངོས་པོ་དངོས་མེད་དུ། །འདུས་པ་མིན་ཏེ་ཕུང་གསུམ་ཡོད་པའི་ཕྱིར། །
ཐམས་ཅད་བེམ་རིག་གཉིས་སུ་ཁ་ཚོན་ཆོད། །དེ་ཕྱིར་དེ་ལ་ཕུང་པོ་གསུམ་པ་མེད། །
ཅེས་པ་འདི་ནི་རྫོགས་ལྡན་ཆོས་ལུགས་ཡིན། །གསུམ་ལྡན་མར་བཅད་ཆོས་ཉིད་
དེ་བཞིན་ཉིད། །བེམ་རིག་གང་ཡང་མིན་པའི་ཕུང་གསུམ་འདོད། །གལ་ཏེ་ཆོས་
-
-
-6-



བཀའ་བསྡུ་བཞི་བའི་རྩ་བ།
དབྱིངས་རིག་པ་མ་ཡིན་ནོ། །དབྱིངས་རིག་དབྱེར་མེད་ཡེ་ཤེས་གང་ལ་བགྱི། །
ཆོས་ཀྱི་དབྱིངས་ཀྱི་ཡེ་ཤེས་གང་ལ་བགྱི། །དོན་དམ་རང་བྱུང་ཡེ་ཤེས་གང་ལ་
བགྱི། །དོན་དམ་སོ་སོ་རང་རིག་མི་གཡོ་བ། །དོན་དམ་བདག་རིག་གཞན་རིག་
ཐམས་ཅད་པ།། དོན་དམ་ཀུན་ཤེས་ཀུན་རིག་དམ་པ་པོ།། དོན་དམ་ཁྱབ་བདག་
ཡེ་ཤེས་ལྔ་ཡི་བདག །དོན་དམ་ཡེ་ཤེས་སྐུ་སྟེ་རང་བྱུང་བ། །དོན་དམ་ཐམས་ཅད་
མཁྱེན་པའི་ཡེ་ཤེས་མཚོ། །དོན་དམ་ཀུན་མཁྱེན་ཡེ་ཤེས་མཛོད་འཛིན་པ། །དོན་
དམ་ཡེ་ཤེས་ཡེ་ཤེས་འབྱུང་གནས་ཆེ། །དོན་དམ་ཡེ་ཤེས་ལྡན་ལ་ཡོད་མེད་
ཤེས། །དོན་དམ་ཡེ་ཤེས་སྐུ་རྣམས་མ་ལུས་འཆང་། །དོན་དམ་ཀུན་དུ་བཟང་པོ་བློ་
གྲོས་བཟང་། །དོན་དམ་སངས་རྒྱས་ཀུན་གྱི་སྙིང་པོ་ཆེ། །དོན་དམ་མཆོད་པ་ཆེན་
པོ་འདོད་ཆགས་ཆེ། །དོན་དམ་མཆོད་པ་ཆེན་པོ་ཞེ་སྡང་ཆེ། །དོན་དམ་མཆོད་པ་
ཆེན་པོ་གཏི་མུག་ཆེ། །དོན་དམ་མཆོད་པ་ཆེན་པོ་ཁྲོ་བ་ཆེ། །དོན་དམ་མཆོད་པ་
ཆེན་པོ་ཆགས་པ་ཆེ། །དོན་དམ་མཆོད་པ་ཆེན་པོ་བདེ་བ་ཆེ། །དོན་དམ་དགའ་བ་
ཆེན་ པོ་ མགུ་ བ་ ཆེ། །དོན་ དམ་ མཁས་ པ་ སྒྱུ་ འཕྲུལ་ ཆེན་ པོ་ འཆང་ ། །དོན་
དམ་སྒྱུ་འཕྲུལ་ཆེན་པོ་དགའ་བའི་དགའ། །དོན་དམ་བསམ་གཏན་ཆེན་པོ་ཏིང་
འཛིན་གནས། །དོན་དམ་ཤེས་རབ་ཆེན་པོའི་ལུས་འཆང་བ། །དོན་དམ་སྨོན་ལམ་
ཡེ་ཤེས་རྒྱ་མཚོ་སྟེ། །དོན་དམ་བྱམས་ཆེན་རང་བཞིན་དཔག་ཏུ་མེད། །དོན་དམ་
སྙིང་རྗེ་ཆེན་པོ་བློ་ཡི་མཆོག །དོན་དམ་ཤེས་རབ་ཆེན་པོ་བློ་ཆེན་ལྡན། །དོན་དམ་
མཁས་པ་ཆེན་པོ་ཐབས་ཆེ་བ། །དོན་དམ་ཤེས་བཅུ་རྣམ་དག་བདག་ཉིད་ཅན། །



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དོན་དམ་ཤེས་བཅུ་རྣམ་དག་འཆང་བ་པོ། །དོན་དམ་ཤེས་པ་འབའ་ཞིག་ངེས་
གསལ་བ། །དོན་དམ་ཤེས་པ་བརྒྱད་པོ་རྟོགས་པ་འཆང་། །དོན་དམ་ཤེས་རབ་ཡེ་
ཤེས་མེ་བོ་ཆེ། །དོན་དམ་ཡེ་ཤེས་སྣང་བ་ལས་མེ་བ། །དོན་དམ་ཡེ་ཤེས་མེ་ལྕེ་
འོད་རབ་གསལ། །དོན་དམ་སངས་རྒྱས་བྱང་ཆུབ་བླ་ན་མེད། །དོན་དམ་སངས་
རྒྱས་རྣམ་ པར་ སྣང་ མཛད་ ཆེ། །དོན་ དམ་ རྫོགས་ པའི་ སངས་ རྒྱས་ འཇིག་ རྟེན་
འདྲེན།དོན་དམ་གསུམ་རིག་གཙང་མ་དག་པ་སྟེ། །དོན་དམ་མངོན་ཤེས་དྲུག་ལྡན་
རྗེས་དྲན་དྲུག །དོན་དམ་ཤེས་རབ་ཕ་རོལ་ཕྱིན་པའི་མཐའ། །དོན་དམ་ཐུབ་
དབང་སྟོབས་བཅུ་ཁྱབ་པའི་བདག །དོན་དམ་འཇམ་དཔལ་དཔལ་དང་ལྡན་པའི་མཆོག།
དོན་དམ་ཡེ་ཤེས་སྐུ་ཉིད་ཁྱོད་ལ་འདུད། །ཅེས་སོགས་རྣམ་པ་མང་པོ་དོན་དམ་ནི། །
ཤེས་པ་རིག་པ་ཡེ་ཤེས་ཡིན་པར་སྟོན། །དེ་ཕྱིར་སྐད་ཅིག་ལས་འདས་ཡེ་ཤེས་ནི། །
ཆོས་རྣམས་ཀུན་གྱི་མཐར་ཐུག་དེ་ཁོ་ན། །ཉིད་ཅེས་རྒྱལ་བ་རྣམས་ཀྱིས་གསུངས་
པ་ཡིན། །གལ་ཏེ་དོན་དམ་རིག་པ་མ་ཡིན་ན། །དོན་དམ་ཆོས་སྐུ་ངོ་བོ་ཉིད་སྐུ་དག །
རིག་པ་མིན་ཕྱིར་ཀུན་མཁྱེན་མིན་པར་འགྱུར། །ཀུན་མཁྱེན་མིན་ན་སངས་རྒྱས་
མིན་ པར་ འགྱུར། །སངས་ རྒྱས་ མིན་ན་ཆོས་སྐུ་མིན་པར་འགྱུར། །འདོད་ན་ཆོས་
ཅན་དང་ཡང་འགལ་བར་འགྱུར། །གལ་ཏེ་དོན་དམ་རིག་པ་ཡིན་ན་ནི། །འདུས་མ་
བྱས་ཀྱི་རིག་ པ་ཁུར་ནས་འོང་། །རྟག་ཅིང་བརྟན་པའི་རིག་པའང་ཁུར་ནས་འོང་ ། །
ཐེར་ཟུག་གཡུང་དྲུང་རིག་པའང་ཁུར་ནས་འོང་། །བདེ་གཤེགས་སྙིང་པོ་རིག་
པའང་ཁུར་ནས་འོང་། །ཡོངས་གྲུབ་དགུ་ཡི་རིག་པའང་དེ་བཞིན་ནོ། །གལ་ཏེ་
དོན་ དམ་ཤེས་ པ་ མ་ ཡིན་ན། །གཤིས་ ལུགས་ཟབ་ མོ་ སྟོན་ པའི་ རྫོགས་ལྡན་
མ
-8-



བཀའ་བསྡུ་བཞི་བའི་རྩ་བ།
ཆོས། །མདོ་རྒྱུད་ཟབ་མོ་ཀུན་དང་འགལ་བར་འགྱུར། །གལ་ཏེ་དོན་དམ་ཤེས་པ་
ཡིན་ན་ནི། །འདུས་བྱས་མི་རྟག་པར་ཡང་འགྱུར་ཞེ་ན། །དེ་འདྲ་གསུམ་ལྡན་མར་
བཅད་ལུགས་ཡིན་གྱི། །རྫོགས་ལྡན་ཆོས་མཆོག་ཁྱད་འཕགས་ལུགས་ལ་ནི། །
ཤེས་པ་ལ་ཡང་འདུས་བྱས་འདུས་མ་བྱས། །ཡེ་ཤེས་ལ་ཡང་འདུས་བྱས་འདུས་མ་
བྱས། །དཀོན་ མཆོག་ གསུམ་ སོགས་ ཀུན་ ལའང་བདེན་ གཉིས་ དང༌ ། །འདུས་
བྱས་འདུས་མ་བྱས་སུ་ཕྱེ་ནས་གསུངས། །མི་རྟག་པ་དང་རྟག་པར་ཕྱེ་ནས་གསུངས། །
རང་སྟོང་གཞན་སྟོང་ལེགས་པར་ཕྱེ་ནས་གསུངས། །རྣམ་ཤེས་ཡེ་ཤེས་ལེགས་
པར་ཕྱེ་ནས་གསུངས། །གཞན་བྱུང་རང་བྱུང་ལེགས་པར་ཕྱེ་ནས་གསུངས། །ཆོས་
དང་ཆོས་ཉིད་མཐའ་དབུས་ཕྱེ་ནས་གསུངས། །བཅོས་མ་རང་བཞིན་ལེགས་པར་
ཕྱེ་ ནས་ གསུངས། །གློ་ བུར་ གཉུག་ མ་ ལེགས་ པར་ ཕྱེ་ ནས་ གསུངས། །ཀུན་
བརྟགས་ ཡོངས་གྲུབ་ལེགས་པར་ཕྱེ་ནས་ གསུངས། །རྗེས་ཐོབ་མཉམ་བཞག་
ལེགས་པར་ཕྱེ་ནས་གསུངས། །ཤན་འབྱེད་ལ་ཟློ་ལེགས་པར་ཕྱེ་ནས་གསུངས། །
དབྱེར་ཡོད་དབྱེར་མེད་ལེགས་ པར་ ཕྱེ་ནས་ གསུངས། །འཁྲུལ་ ལུགས་ གཤིས་
ལུགས་ལེགས་པར་ཕྱེ་ནས་གསུངས། །འདོད་ལུགས་ཡིན་ལུགས་ལེགས་པར་ཕྱེ་
ནས་ གསུངས། །སྲོལ་ འབྱེད་སྲོལ་ འགོག་ལེགས་པར་ཕྱེ་ནས་ གསུངས། །ཕུང་
གསུམ་ཡོད་མེད་ལེགས་པར་ཕྱེ་ནས་གསུངས། །དུས་བཞི་ཆེ་ཆུང་ལེགས་པར་ཕྱེ་
ནས་གསུངས། །ཆུང་བ་ལ་ཡང་རྫོགས་ལྡན་ཆོས་མཆོག་དང༌། །གསུམ་ལྡན་མར་
བཅད་དམན་པར་རབ་ཕྱེ་ནས། །དཔང་དུ་རུང་དང་མི་རུང་ཕྱེ་ནས་གསུངས། །ངོ་
བོ་ཉིད་གསུམ་ལེགས་པར་ཕྱེ་ནས་གསུངས། །བདག་གསུམ་རྣམ་དབྱེ་ལེགས་པར་
，
- 9 -



ཀུན་མཁྱེན་དགོངས་རྒྱན། །
དེབ་ཕྲེང་དང་པོ།
ཕྱེ་ནས་གསུངས། །སྟོང་ཉིད་གསུམ་གྱི་རྣམ་དབྱེ་ཕྱེ་ནས་གསུངས། །ཕྱི་ནང་གཞན་
མཆོག་ལེགས་པར་ཕྱེ་ནས་གསུངས། །བདེན་བཞི་ཆོས་བཞི་ཆོས་ལྔ་ལ་སོགས་
པ། །ལེགས་པར་ཕྱེ་བའི་ཆོས་འཁོར་གསུངས་པ་ལྟར། །རྫོགས་ལྡན་ཆོས་མཆོག་
རྣམས་ལ་གོམས་བྱས་ན། །མཚུངས་པ་མེད་པའི་མཁས་པ་ཆེན་པོར་འགྱུར། །
རྒྱལ་བ་སྲས་བཅས་ཐམས་ཅད་དགྱེས་པར་འགྱུར། །རྒྱལ་བའི་གོ་འཕང་མྱུར་དུ་
ཐོབ་པར་འགྱུར། །རྫོགས་ལྡན་ཆོས་མཆོག་ཁྱད་པར་འཕགས་རྣམས་སུ། །སྙིང་
པོའི་དཀྱིལ་འཁོར་ལྷ་དང་སྔགས་དང་རྒྱུད། །རིགས་ཀྱི་དབྱེ་བསྡུ་ཇི་སྙེད་གསུངས་
པ་ཀུན། །དབྱིངས་རིག་དབྱེར་མེད་དོན་དམ་འདུས་མ་བྱས། །ཆ་མེད་ཀུན་འགྲོ་
ཁྱབ་བདག་ཡིན་མོད་ཀྱང༌། །གསུམ་ལྡན་མར་བཅད་སྐྱོན་ཅན་རྣམས་ན་རེ། །དེ་
རྣམས་ཐམས་ཅད་འདུས་བྱས་ཡིན་ནོ་ལོ། །འོ་ན་དེ་རྣམས་ཀུན་རྫོབ་ཡིན་པར་
འགྱུར། །མཐར་ཐུག་གཏན་གྱི་སྐྱབས་མཆོག་མིན་པར་འགྱུར། །བརྫུན་པ་བསླུ་
བའི་ཆོས་ཀྱང་ཡིན་པར་འགྱུར། །སྙིང་པོ་མདོ་ལྔ་མདོ་བཅུ་ལ་སོགས་སུ། །མཐར་
ཐུག་སྐྱབས་མཆོག་གསུམ་པོ་ཐམས་ཅད་ཀྱང་། །རྟག་བརྟན་ཐེར་ཟུག་གཡུང་དྲུང་
འདུས་མ་བྱས། །དོན་དམ་བདེན་པར་ཡང་ཡང་གསུངས་པས་གནོད། །གསུངས་
པ་དེ་རྣམས་དྲང་དོན་ཡིན་ཞེ་ན། །དྲང་དོན་ཡིན་པའི་ཤེས་བྱེད་འགའ་ཡང་མེད། །
གནོད་བྱེད་ལུང་རིགས་རྣམ་དག་ཤིན་ཏུ་མང་། །དེ་ཕྱིར་ལོག་བཤད་དེ་འདྲ་སྤོང་
གྱུར་ཅིག །གལ་ཏེ་དེ་རྣམས་ཐམས་ཅད་ཀུན་རྫོབ་ཡིན། །དོན་དམ་བདེན་པ་ཅིར་
ཡང་མ་གྲུབ་པས། །སྙིང་པོ་དཀྱིལ་འཁོར་སོགས་ཀྱང་མིན་ཞེ་ན། །ཁྱབ་བྱེད་ཁེགས་
- 10 -



བཀའ་བསྡུ་བཞི་བའི་རྩ་བ། །
ན་ཁྱབ་བྱ་ཁེགས་ཕྱིར་དང་། །རྟེན་ཁེགས་ན་ཡང་རྟེན་པ་ཁེགས་པའི་ཕྱིར། །དོན་
དམ་ཁེགས་ན་ཀུན་རྫོབ་ཁེགས་འགྱུར་ལ། །ཆོས་ཉིད་ཁེགས་ན་ཆོས་རྣམས་ཁེགས་
འགྱུར་ཞིང༌། །དབུས་མ་ཁེགས་ན་མཐའ་མ་ཁེགས་འགྱུར་ལ། །ཡོངས་གྲུབ་ཁེགས་
ན་ཀུན་བརྟགས་ཁེགས་འགྱུར་ཞིང་། །རང་བཞིན་ཁེགས་ན་བཅོས་མ་ཁེགས་འགྱུར་
ལ། །གཉུག་མ་ཁེགས་ན་གློ་བུར་ཁེགས་འགྱུར་ཞིང་། །གཞན་སྟོང་ཁེགས་ན་རང་
སྟོང་ཁེགས་འགྱུར་ལ། །སྙིང་པོ་ཁེགས་ན་དྲི་མ་ཁེགས་འགྱུར་ཞིང་། །གཙང་བ་
ཁེགས་ ན་མི་གཙང་ཁེགས་འགྱུར་ལ། །བདག་མཆོག་ཁེགས་ན་ཆོས་ཀུན་ཁེགས་
འགྱུར་ཞིང་། །བདེ་ཆེན་ཁེགས་ན་སྡུག་བསྔལ་ཁེགས་འགྱུར་ལ། །རྟག་པ་ཁེགས་
ན་མི་རྟག་ཁེགས་འགྱུར་ཞིང་། །སངས་རྒྱས་མེད་ན་སེམས་ཅན་མེད་པར་འགྱུར། །
ཡེ་ཤེས་མེད་ན་རྣམ་ཤེས་མེད་པར་འགྱུར། །རང་བྱུང་མེད་ན་གཞན་བྱུང་མེད་པར་
འགྱུར། །གཞན་མཆོག་མེད་ན་ཕྱི་ནང་མེད་པར་འགྱུར། །འགོག་བདེན་མེད་ན་
བདེན་པ་མེད་པར་འགྱུར། །སྦྱང་གཞི་མེད་ན་སྦྱང་བྱ་སྦྱོང་བྱེད་དང༌། །སྦྱང་འབྲས་
ལ་སོགས་གང་ཡང་མེད་པར་འགྱུར། །དེ་བཞིན་ཉིད་ནི་གལ་ཏེ་མེད་གྱུར་ན། །
མིང་སོགས་ཆོས་གཞན་ཀུན་ཡང་མེད་པར་འགྱུར། །འདི་འདྲ་གཞན་ཡང་ཤིན་ཏུ་
མང་བར་ཡོད། །དེ་ཕྱིར་འགྲོ་བ་ཀུན་ལ་རྫོགས་ལྡན་གྱི། །ཆོས་མཆོག་ཟབ་མོའི་
བྱིན་རླབས་འཇུག་གྱུར་ཅིག །ཤེས་བྱ་ལ་ནི་འདུས་བྱས་འདུས་མ་བྱས། །བེམ་རིག་
གཉིས་སུ་འབྱེད་པ་རྫོགས་ལྡན་ལུགས། །བེམ་པོ་ལ་ཡང་འདུས་བྱས་འདུས་མ་
བྱས། །རིག་པ་ལ་ཡང་འདུས་བྱས་འདུས་མ་བྱས། །ཤེས་པ་ལ་ཡང་རྣམ་ཤེས་ཡེ་
ཤེས་དང་། །ཡེ་ཤེས་ལ་ཡང་རང་བྱུང་གཞན་བྱུང་དང༌། །རྟག་པ་དང་ནི་མི་རྟག་ཡེ་
- 11 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཤེས་དང༌། །འདུས་མ་བྱས་དང་འདུས་བྱས་ཡེ་ཤེས་སུ། །ལེགས་པར་འབྱེད་པ་
རྫོགས་ལྡན་ལུགས་ལ་ཡོད། །དེ་ཕྱིར་ཆོས་དབྱིངས་ཡེ་ཤེས་གང་ཡིན་ཏེ། །རྟག་པ་
འདུས་མ་བྱས་ཀྱི་ཡེ་ཤེས་དང་། །དོན་དམ་དབྱིངས་རིག་དབྱེར་མེད་ཡེ་ཤེས་དང༌། །
འགལ་འདུས་སྐྱོན་མེད་དཔེ་བྲལ་ཡེ་ཤེས་དང་། །རང་བཞིན་ལྷན་ཅིག་སྐྱེས་པའི་
ཡེ་ཤེས་དང༌། །རང་བཞིན་འགྱུར་མེད་ཡོངས་གྲུབ་ཡེ་ཤེས་དང༌། །རང་བཞིན་
བདེ་བ་ཆེན་པོའི་ཡེ་ཤེས་ཡིན། །རྫོགས་ལྡན་ཆོས་མཆོག་ཁྱད་པར་འཕགས་རྣམས་
སུ། །ཆོས་དབྱིངས་དེ་བཞིན་ཉིད་ལ་མཐར་ཐུག་གི། །ཤེར་ཕྱིན་ཟབ་མོར་གསུངས་
པ་གང་ཡིན་རྣམས། །རྟག་པ་འདུས་མ་བྱས་ཀྱི་ཡེ་ཤེས་དང༌། །སྟོང་པ་ཆེན་པོ་
འགྱུར་མེད་ལྔ་ དང་ནི། །རྟག་པ་འདུས་མ་བྱས་ཀྱི་རྒྱལ་བ་ ལྔ། །རྟག་བརྟན་ཐེར་
ཟུག་གཡུང་དྲུང་ རིག་མ་ལྔ། །སངས་རྒྱས་ལྔ་བདག་སངས་རྒྱས་སྐུ་ལྔ་དང༌། །
ཁྱབ་བདག་ཡེ་ཤེས་ལྔ་ཡི་བདག་དང་ནི། །ཤེས་བཅུ་རྣམ་དག་བདག་ལ་དགོངས་
པ་ཡིན། །གསུམ་ལྡན་མར་བཅད་དེ་སྐད་མི་སྨྲ་སྟེ། །ཤེས་རབ་གང་ཡིན་འདུས་བྱས་
དངོས་པོ་ཡིན། །དེ་ཕྱིར་ཤེར་ཕྱིན་ཟབ་མོ་མཐར་ཐུག་ཀྱང་། །འདུས་བྱས་མི་རྟག་
སྐད་ཅིག་མར་ཡང་འདོད། །དེའི་ཀྱང་ལྟ་བའི་སྙིགས་མ་བདོ་བར་འགྱུར། །རྒྱུ་ལ་
སྐྱེད་བྱེད་དང་ནི་བྲལ་བྱེད་ཀྱི། །རྒྱལ་ཁམས་གཉིས་སུ་འབྱེད་པ་མི་ཤེས་པར། །
རྒྱུ་རྣམས་ཐམས་ཅད་སྐྱེད་བྱེད་ཁོ་ནར་འདོད། །འབྲས་བུ་ལ་ཡང་སྐྱེད་འབྲས་བྲལ་
འབྲས་ཀྱི། །རྒྱལ་ཁམས་གཉིས་སུ་འབྱེད་པ་མི་ཤེས་པ། །འབྲས་བུ་གང་ཡིན་
བསྐྱེད་འབྲས་ཁོ་ནར་འདོད། །དེ་ཕྱིར་རྟག་པའི་རྒྱུ་འབྲས་མི་འདོད་ ཅིང། །འདུས་
མ་བྱས་ཀྱི་རྒྱུ་འབྲས་མི་འདོད་ལ། །རྒྱུ་འབྲས་ངོ་བོ་ གཅིག་ པ་མི་འདོད་ཅིང་ ། །
- 12 -



བཀའ་བསྡུ་བཞི་བའི་རྩ་བ།
གཞི་འབྲས་ངོ་བོ་གཅིག་པའང་མི་འདོདལ། །རྒྱུ་འབྲས་གཞན་མཆོག་ཕ་རོལ་མི་
འདོད་པའང། །གསུམ་ལྡན་མར་བཅད་སྐྱོན་ཅན་བསླད་པའི་ལུགས། །རྫོགས་
ལྡན་ལ་ནི་དེ་དང་དེ་དག་ལས། །བཟློག་པའི་ཆོས་ལུགས་ཁྱད་པར་འཕགས་པ་
ཡོད། །ཀུན་གཞི་ལ་ཡང་རྣམ་ཤེས་ཡེ་ཤེས་དང་། །ཀུན་རྫོབ་དོན་དམ་ཆོས་དང་
ཆོས་ཉིད་དང༌། །འདུས་བྱས་འདུས་མ་བྱས་སུ་འབྱེད་པ་དང་། །སྦྱོང་བྱ་དང་ནི་
སྦྱང་གཞིར་འབྱེད་པ་དང། །གློ་བུར་བ་དང་གཉུག་མར་འབྱེད་པ་དང་། །བཅོས་མ་
རང་བཞིན་འཁྲུལ་ལུགས་གཤིས་ལུགས་དང༌། །ཤུན་པ་སྙིང་པོ་མི་རྟག་རྟག་པ་
དང༌། །མཐའ་དང་དབུས་སུ་འབྱེད་པ་ལ་སོགས་པའི། །རྣམ་བཞག་ལེགས་པ་
རྫོགས་ལྡན་ལུགས་ལ་ཡོད། །གསུམ་ལྡན་མར་བཅད་དེ་འདྲའི་ཆོས་སྐད་ནུབ། །
ཀུན་གཞི་གང་ཡིན་མ་སྒྲིབས་ལུང་མ་བསྟན། །ལེན་པའི་རྣམ་ཤེས་ཉིད་ལ་འདོད་
པ་བྱུང་། །དེས་ཀྱང་ལྟ་བའི་སྙིགས་མ་བདོ་བར་བྱས། །བདེ་གཤེགས་སྙིང་པོར་
གསུངས་བའི་ཀུན་གཞི་དང་། །ཟག་མེད་དགེ་བར་གསུངས་པའི་ཀུན་གཞི་དང་། །
ས་རྣམས་སྣ་ཚོགས་ཡིན་པའི་ཀུན་གཞི་དང༌། །རང་བཞིན་འོད་གསལ་ཡིན་པའི་
ཀུན་གཞི་ནི། །འགྱུར་མེད་ཡོངས་གྲུབ་དབུ་མ་ཆེན་པོ་དང༌། །མྱང་འདས་ཆེན་པོ་
ཕྱག་རྒྱ་ཆེན་པོ་དང་། །བྱང་ཆུབ་ཆེན་པོ་ཨེ་ཝཾ་མཐར་ཐུག་དང། །དུས་འཁོར་མཐར་
ཐུག་བདེ་དགྱེས་མཐར་ཐུག་དང༌། །གསང་འདུས་ལ་སོགས་ལྷ་སྔགས་ རྒྱུད་ ཀུན་
དང་། །དཀྱིལ་འཁོར་མཐར་ཐུག་ལ་སོགས་མཐར་ཐུག་ཀུན། །ཀུན་ནས་འདུས་པ་
དུ་མ་རོ་གཅིག་དབྱིངས། །ཤེས་རབ་ཕ་རོལ་ཕྱིན་པའི་མཐའ་ལ་ དགོངས། །དེ་
ཉིད་དང་པོའི་སངས་རྒྱས་རིས་མེད་དང༌། །གདོད་ནས་གྲོལ་བའི་དེ་བཞིན་གཤེགས་
- 13 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པ་དང་། །གཙང་བདག་བདེ་དང་རྟག་པའི་འགོག་བདེན་དང་། །བདེན་ དོན་ བཅུ་
གཉིས་དེ་ཉིད་བཅུ་དྲུག་དང༌། །རྡོ་རྗེ་སེམས་དཔའ་དོན་དམ་བྱང་ཆུབ་སེམས། །
འདུས་མ་བྱས་ཀྱི་སྟོང་ཉིད་སྙིང་རྗེ་དང༌། །རྟག་ཅིང་བརྟན་པའི་ཐབས་ཤེས་དབྱེར་
མེད་དང་། །སངས་རྒྱས་ཀུན་བས་སྔར་སངས་རྒྱས་ཀྱང་ཡིན། །གསུམ་ལྡན་མར་
བཅད་དེ་འདྲའི་རྣམ་བཞག་ནུབ། །དེས་ཀྱང་ལྟ་བའི་སྙིགས་མ་བདོ་བར་བྱས། །
རྫོགས་ལྡན་ཆོས་མཆོག་ཁྱད་འཕགས་རྣམས་སུ་ནི། ། རྒྱུད་སྡེར་རྒྱུད་ཡི་རྒྱུད་ཅེས་
གསུངས་པ་རྣམས། །བདེ་གཤེགས་སྙིང་པོ་ཀུན་གཞི་ཡེ་ཤེས་ ལ། །དགོངས་ པ་
ཡིན་གྱི་ཀུན་གཞི་རྣམ་ཤེས་ལ། །དགོངས་པ་གཏན་ནས་མིན་ཏེ་གང་གི་ཕྱིར། །
རྒྱུད་སྡེ་ཟབ་མོ་གང་ཡིན་ཆོས་ཀྱི་དབྱིངས། །དོན་དམ་འདུས་མ་བྱས་ལ་གསུངས་
ཕྱིར་དང༌། །ཀུན་གཞི་རྣམ་ཤེས་ཡིན་ན་དོན་དམ་མིན། །རང་བཞིན་གཉུག་མ་
འདུས་མ་བྱས་ཀྱང་མིན། །གཙང་བདག་བདེ་ཆེན་རྟག་པའི་མཆོག་ཀྱང་མིན། །
རང་བཞིན་རིགས་དང་ངོ་བོ་ཉིད་སྐུའང་མིན། །ཡོངས་གྲུབ་དགུ་འམ་བཅུ་གཉིས་
གང་ཡང་མིན། །དེ་རྣམས་མིན་ན་གཤིས་ལུགས་ཟབ་མོ་ཡི། །ལྷ་སྔགས་རྒྱུད་དང་
དཀྱིལ་འཁོར་གང་ཡང་མིན། །གཞི་འབྲས་དབྱེར་མེད་རྒྱུད་ཀྱང་མ་ ཡིན་ ནོ། །དེ་
རྣམས་མིན་ན་རང་བཞིན་འོད་གསལ་མིན། །རང་བཞིན་ལྷན་སྐྱེས་བདེ་བའང་མ་
ཡིན་ལ། །དང་པོའི་སངསརྒྱས་སོགས་ཀྱང་མ་ཡིན་ལ། །རྒྱུ་ཡི་རྒྱུད་དང་འབྲས་
བུའི་རྒྱུད་ཀྱང་མིན། །ཀུན་གཞི་རྣམ་ཤེས་རང་བཞིན་འོད་གསལ་དུ། །བཞེད་པ་
རྣམས་ལ་བདག་ནི་མ་ཕོད་པས། །ཐལ་མོ་སྦྱར་ནས་གྲོསའདེབས་ཞུ་བ་འབུལ། །ཀུན་
- 14 -



བཀའ་བསྡུ་བཞི་བའི་རྩ་བ།
གཞི་རྣམ་ཤེས་མ་བསྒྲིབས་ལུང་མ་བསྟན། །གློ་བུར་དྲི་མས་བསྡུས་པ་ཡིན་ཕྱིར་
དང༌། །རང་བཞིན་འོད་གསལ་དགེ་བ་ཡིན་ཕྱིར་དང༌། །དྲི་མ་གདོད་ནས་དག་པ་
ཡིན་ཕྱིར་རོ། །ཀུན་གཞི་རྣམ་ཤེས་འདུས་བྱས་ཡིན་ཕྱིར་དང༌། །རང་བཞིན་འོད་
གསལ་འདུས་མ་བྱས་ཡིན་ཕྱིར། །རྣམ་ཤེས་ཡིན་ན་རང་བཞིན་འོད་གསལ་མིན། །
རྣམ་ཤེས་ཡིན་ན་རང་བྱུང་ཡེ་ཤེས་མིན། །རྣམ་ཤེས་ཡིན་ན་རྟག་བརྟན་ཐེར་ཟུག་
མིན། །རྣམ་ཤེས་ཡིན་ན་བདེ་གཤེགས་སྙིང་པོ་མིན། །རྣམ་ཤེས་ཡིན་ན་དབུ་མ་
ཆེན་པོ་མིན། །རྣམ་ཤེས་ཡིན་ན་ཕྱག་རྒྱ་ཆེན་པོ་མིན། །རྣམ་ཤེས་ཡིན་ན་མྱང་
འདས་ཆེན་པོ་མིན། །རྣམ་ཤེས་ཡིན་ན་ལྷན་ཅིག་སྐྱེས་སྐུ་མིན། །རྣམ་ཤེས་ཡིན་ན་
ཤེར་ཕྱིན་ཟབ་མོ་མིན། །རྣམ་ཤེས་ཡིན་ན་གཞན་སྟོང་ཟབ་མོ་མིན། །རྣམ་ཤེས་
ཡིན་ན་ཡོངས་གྲུབ་ཐམས་ཅད་མིན། །དེ་རྣམས་མིན་ན་རྒྱུ་ཡི་རྒྱུད་ཀྱང་མིན། །
རང་བཞིན་འོད་གསལ་ཡིན་ན་རྣམ་ཤེས་མིན། །རྣམ་ཤེས་ཡིན་ན་ཀུན་གཞི་ཡེ་
ཤེས་མིན། །ཡེ་ཤེས་རྣམ་ཤེས་སྣང་མུན་ཇི་བཞིན་དང༌། །བདུད་རྩི་དང་ནི་དུག་
བཞིན་གནས་པའི་ཕྱིར། །དེ་དག་གཞི་མཐུན་གཏན་ནས་མི་སྲིད་པས། །དེ་དག་
གཅིག་ཏུ་བསྲེ་བར་མ་གྱུར་ཅིག །གལ་ཏེ་བསྲེས་ན་སངས་རྒྱས་བསྟན་པ་ནི། །
ཉམས་པར་བྱས་ཀྱི་གསལ་བར་བྱས་པ་མིན། །རྫོགས་ལྡན་ཆོས་མཆོག་ཁྱད་པར་
འཕགས་རྣམས་སུ། །སྦྱང་གཞི་ཀུན་གཞི་ཡེ་ཤེས་ནམ་མཁའ་འདྲ། །སྦྱང་བྱ་གློ་
བུར་དྲི་མ་སྤྲིན་དང་འདྲ། །སྦྱོང་བྱེད་ལམ་བདེན་མི་ཟད་རླུང་དང་འདྲ། །སྦྱང་
འབྲས་བྲལ་འབྲས་སྤྲིན་སངས་ནམ་མཁའ་འདྲ། །དེ་ལྟར་གསུངས་ཀྱང་དེ་ལ་མི་
- 15 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ། .
-
，
མཁས་པ། །གསུམ་ལྡན་མར་བཅད་སྐྱོན་ཅན་མང་པོ་ནི། །སྦྱང་བྱ་དང་ནི་སྦྱང་
གཞི་གཅིག་ཏུ་འདོད། །སྤྲིན་དང་ནམ་མཁའ་གཅིག་ཏུ་འདོད་དང་མཚུངས། །འདིར་
ནི་སྦྱང་གཞི་དྲི་བཅས་དེ་བཞིན་ཉིད། །ཀུན་གཞི་ཡེ་ཤེས་འདུས་མ་བྱས་ཡིན་ལ། །
སྦྱང་བྱ་དྲི་མ་འདུས་བྱས་ཡིན་པའི་ཕྱིར།༑།དེ་གཉིས་གཅིག་གམ་མི་གཅིག་དགོངས་
པར་ཞུ། །སྦྱང་གཞི་རྟག་པ་སྦྱང་བྱ་མི་རྟག་པ། །དེ་གཉིས་གཅིག་གམ་མི་གཅིག་
དགོངས་པར་ཞུ། །སྦྱང་གཞི་ཟག་མེད་སྦྱང་བྱ་ཟག་པ་ཡིན། །དེ་གཉིས་གཅིག་
གམ་མི་གཅིག་དགོངས་པར་ཞུ། །སྦྱང་གཞི་རྣམ་བྱང་སྦྱང་བྱ་ཀུན་ཉོན་མོངས། །
དེ་གཉིས་གཅིག་གམ་མི་གཅིག་དགོངས་པར་ཞུ། །དེ་འདྲ་གཞན་ཡང་ཤིན་ཏུ་
མང་བར་མཆིས། །ཡོངས་གྲུབ་དབུ་མ་མིང་ཙམ་ཐ་དད་ཀྱི། །དོན་ལ་ཐ་དད་མེད་
པ་རྫོགས་ལྡན་ལུགས། །གསུམ་ལྡན་མར་བཅད་སྐྱོན་ཅན་ལུགས་ལ་ ནི། །འགྱུར་
མེད་ཡོངས་གྲུབ་སེམས་ཙམ་ཁོ་ནར་འདོད། །རང་བཞིན་གསུམ་ཀའང་སེམས་
ཙམ་ཁོ་ན་ལའོ། །སྐྱོན་མེད་རྫོགས་ལྡན་དབུ་མའི་གཞུང་རྣམས་སུ། །ངོ་བོ་ཉིད་
གསུམ་ཡང་ཡང་གསུང་ཕྱིར་དང་། །སེམས་ཙམ་གཞུང་དུ་དེ་སྐད་མ་གསུངས་ཤིང་། །
དེ་ལ་གནོད་བྱེད་མང་པོ་ཡོད་པའི་ཕྱིར། །ངོ་བོ་ཉིད་གསུམ་དབུ་མ་ཁོ་ན་ཡི། །
ཆོས་ལུགས་ཡིན་པར་རྫོགས་ལྡན་ལུགས་ལས་བྱུང་། །དེ་ཕྱིར་དེ་འདྲའི་རྣམ་བཞག་
མ་ཤེས་ཤིང་། །རྣམ་པར་འཁྲུགས་པས་ལྟ་བའི་སྙིགས་མ་བྱུང། །ཡོངས་གྲུབ་ལ་
སོགས་རང་བཞིན་གསུམ་སྟོན་པའི། །དབུ་མ་རྣམས་ཀྱང་སེམས་ཙམ་གཞུང་དུ་
ཕབ། །དེ་སྟོན་མཁས་པ་ཆེན་པོ་དབུ་མ་པ། །ཆེན་པོ་དག་ཀྱང་སེམས་ཙམ་པ་རུ་
ཕབ། །དོན་དམ་དབུ་མ་ཅིར་ཡང་མ་གྲུབ་ཅེས། །སྟོན་པའི་གཞུང་ངན་སྐུར་འདེབས་
- 16 -



བཀའ་བསྡུ་བཞི་བའི་རྩ་བ། །
མཐར་ལྟུང་ཞིང་། །མེད་པ་ཆད་པའི་ཕྱོགས་སུ་ལྷུང་རྣམས་ལ། །དབུ་མ་ཡིན་ཞེས་
བསྟོདབཀུར་བསྔགས་བྱེད་པ། །དེ་མ་ཡིན་ལ་དེར་འཛིན་བདུད་ཀྱི་ཚིག །གསུམ་
ལྡན་མར་བཅད་བྱུང་གི་རྫོགས་ལྡན་ལ། །དེ་འདྲའི་ལྟ་ངན་རི་བོང་རྭ་དང་མཚུངས། །
གསུམ་ལྡན་མར་བཅད་སྐྱོན་ཅན་རྣམས་ན་རེ། །དོན་དམ་བདེན་པ་ཅིར་ཡང་མ་
གྲུབ་ཀྱང༌། །ཀུན་རྫོབ་ལས་འབྲས་སླུ་བ་མེད་པའི་ཕྱིར།། ཡོད་མེད་སྒྲོ་བསྐུར་
མཐའ་ལས་གྲོལ་ཞེ་ན། །དོན་དམ་མེད་པའི་ཀུན་རྫོབ་སྲིད་ལགས་སམ། །ཁྱབ་
བྱེད་མེད་པའི་ཁྱབ་བྱ་སྲིད་ལགས་སམ། །གཞི་རྟེན་མེད་པའི་རྟེན་པ་སྲིད་ལགས་
སམ། །གཉུག་མ་མེད་པའི་གློ་བུར་སྲིད་ལགས་སམ། །ཆོས་ཉིད་མེད་པའི་ཆོས་
ཅན་སྲིད་ལགས་སམ། །སྲིད་ན་ཆོས་ཉིད་ཀུན་འགྲོ་མ་ལགས་སམ། །གལ་ཏེ་དོན་
དམ་མེད་པ་མི་སྲིད་ན། །དོན་དམ་ཅིར་མ་གྲུབ་དང་མི་འགལ་ལམ། །དབུ་མ་པ་
ནི་རང་རྒྱུད་ཐལ་འགྱུར་ཞེས། །འབྱེད་པ་དབུ་མའི་དབྱེ་བར་མི་རུང་སྟེ། །དེ་བཞིན་
ཉིད་ཀྱི་དབྱེ་བར་མི་རུང་ཕྱིར། །དེ་འདྲ་རྫོགས་ལྡན་གཞུང་དུ་མ་གསུངས་ཀྱང༌། །
གསུམ་ ལྡན་ མར་ བཅད་ སྐྱོན་ ཅན་ གཞུང་ དུ་བྱུང་། །དེས་ ཀྱང་ ལྟ་ བའི་ སྙིགས་
མ་བདོ་བར་བྱ། །རྫོགས་ལྡན་ལུགས་ལ་དབུ་མའི་དབྱེ་བ་ནི། །ཡོངས་གྲུབ་དགུ་
ལ་སོགས་པའི་དབྱེ་བ་དང༌། །རྒྱུད་སྡེར་གསུངས་པའི་རིགས་ཀྱི་དབྱེ་བ་དང༌། །
དོན་དམ་མཚན་བརྗོད་རྒྱུད་དུ་ལེགས་གསུངས་པའི། །མཚན་གྱི་དབྱེ་བས་བསྟན་
པ་ཐམས་ཅད་ཀྱང་། །མཐའ་བྲལ་དབུ་མ་ཆེན་པོ་དབྱེ་བ་ཡིན། །དེ་བཞིན་གཤིས་
ལུགས་ཟབ་མོ་མཐར་ཐུག་གི །དབྱེ་བ་ཇི་སྙེད་ གསུངས་ པ་ ཐམས་ ཅད་ ཀྱང༌ ། །
མཐའ་ བྲལ་དབུ་མ་ཆེན་པོའི་དབྱེ་བར་འགྱུར། །འདི་ལ་འདུས་བྱས་གཅིག་ཀྱང་
-17 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
，
འདྲེས་པ་མེད། །ཆོས་དབྱིངས་འདུས་མ་ བྱས་ ཀྱི་དབྱེ་བར་འགྱུར། །འདི་ ལ་ མི་
རྟག་འདྲེས་པ་ཅུང་ཟད་མེད། །རྟག་བརྟན་ཐེར་ཟུག་དབྱིངས་ཀྱི་དབྱེ་བར་འགྱུར། །
འདི་ལ་ཀུན་རྫོབ་གཅིག་ཀྱང་འདྲེས་པ་མེད། །དོན་དམ་ཡོངས་གྲུབ་ཁོ་ནའི་དབྱེ་
བ་སྟེ། །ངོ་བོ་དབྱེ་བ་ཅུང་ཟད་ཙམ་ཡང་མེད། །མིང་དང་རྣམ་པའི་དབྱེ་བ་ཤིན་ཏུ་
མང༌། །གང་ཕྱིར་ཆོས་དབྱིངས་དུ་མ་རོ་གཅིག་དོན། །མིང་ནི་དུ་མ་དོན་ནི་རོ་
གཅིག་དང་། །རྣམ་པ་དུ་མ་ངོ་བོ་རོ་གཅིག་གོ །དེ་ཕྱིར་འདི་ནི་ཤེར་ཕྱིན་མཐར་
ཐུག་དང༌། །མྱང་འདས་ཆེན་པོ་ཕྱག་རྒྱ་ཆེན་པོ་དང༌། །ཤིན་ཏུ་རྣལ་འབྱོར་རྡོ་རྗེ་
རྣལ་འབྱོར་དང༌། །ལྷན་ཅིག་སྐྱེས་སྦྱོར་དུས་འཁོར་བདེ་དགྱེས་སོགས། །ཟབ་མོ་
མཐར་ཐུག་ཀུན་གྱི་དབྱེ་བར་འགྱུར། །དེ་ལྟར་ཤེས་ན་གཅིག་ཤེས་ཀུན་ཤེས་ཡིན། །
གཤིས་ལུགས་ཟབ་མོ་མཐར་ཐུག་ཐམས་ཅད་ལ། །རྨོངས་པ་མེད་པའི་མཁས་པ་
ཆེན་པོ་འགྱུར། །རང་རྒྱུད་ཐལ་འགྱུར་གཉིས་ཀ་འདུས་བྱས་ཡིན། །དེ་ཕྱིར་དེ་དག་
དངོས་ པོའི་མཐར་ལྟུང་ཞིང་ ། །ཡོད་ པའི་ ཕྱོགས་ སུ་ ཆད་ ཕྱིར་ དབུ་ མ་ མིན། །
དབུ་མ་མིན་པ་དབུ་མའི་དབྱེ་གཞི་དང་། །ཕྱེ་བ་ཡ་ཀྱལ་གང་དུ་ཡང་མི་རུང་སྟེ། །
ཚད་མ་མིན་པ་ཚད་མའི་དབྱེ་གཞི་དང༌། །ཕྱེ་བའི་ཡ་ཀྱལ་གང་དུའང་མི་རུང་
བཞིན། །བདེན་པ་མིན་པ་བདེན་པའི་དབྱེ་གཞི་དང༌། །ཕྱེ་བའི་ཡ་ ཀྱལ་ གང་
དུའང་མི་རུང་བཞིན། །རྫོགས་ལྡན་ལུགས་ནི་དེ་ལྟར་ཡིན་མོད་ཀྱང༌། །གསུམ་
ལྡན་མར་བཅད་སྐྱོན་ཅན་རྣམས་ན་རེ། །མཐའ་དང་བྲལ་བ་ཙམ་ལ་དབུ་མ་ཞེས། །
བཏགས་པར་ཟད་ཀྱི་དོན་ལ་དབུ་མ་མེད། །དབུ་མའང་དབུ་མས་སྟོང་པ་ཡིན་ཕྱིར་
ལོ། །དེ་ལྟ་ཡིན་ན་དོན་དམ་ཆོས་སྐུ་དང་། །ངོ་བོ་ཉིད་སྐུ་ལྷན་ཅིག་སྐྱེས་སྐུ་དང་། །
- 18 -



བཀའ་བསྡུ་བཞི་བའི་རྩ་བ།
རྟག་བརྟན་ཐེར་ཟུག་ གཡུང་དྲུང་མཁའ་ཁྱབ་ཀྱི། །སངས་རྒྱས་ཆོས་དང་ དགེ་
འདུན་ཐམས་ཅད་ལ། །སྐུར་བ་བཏབ་པའི་སྡིག་ལྟ་ཆེན་པོར་འགྱུར། །གང་ཕྱིར་
དེ་རྣམས་རང་གིས་མི་སྟོང་པའི། །གཞན་སྟོང་ཟབ་མོ་ཡིན་པར་གསུངས་ཕྱིར་
རོ། །མདོ་རྒྱུད་རྣམ་དག་ཟབ་མོ་ཐམས་ཅད་དུ། །སྟོང་ཉིད་ཟབ་མོ་གསུངས་པ་
ཐམས་ཅད་ནི། །སྒྲོ་སྐུར་གཉིས་ཀྱི་སྟོང་བའི་གཞི་ལ་དགོངས། །དེ་བཞིན་ཡོད་
མེད་གཉིས་ཀྱི་སྟོང་གཞི་དང༌། །དངོས་པོ་དངོས་མེད་གཉིས་ཀྱི་སྟོང་གཞི་དང༌། །
ཀུན་རྫོབ་ཀུན་གྱིས་ སྟོང་བའི་གཞི་ལ་དགོངས། །སྟོང་གཞི་དེ་ཉིད་བདེ་གཤེགས་
སྙིང་པོ་དང་། །རང་བཞིན་རིགས་དང་རང་བཞིན་སངས་རྒྱས་དང༌། །རང་བཞིན་
ཆོས་དང་རང་བཞིན་ དགེ་འདུན་དང༌། །རང་བཞིན་ལྷུན་གྱིས་གྲུབ་པའི་དཀྱིལ་
འཁོར་དང་། །རང་བཞིན་ལྷ་དང་རང་བཞིན་རྒྱུད་དང་སྔགས། །རང་བཞིན་མྱང་
འདས་རང་བཞིན་འོད་གསལ་དང་། །རང་བཞིན་གྱིས་དག་གདོད་ནས་རྣམ་དག་
དང་། །རྣམ་པར་དག་པའི་གཟུགས་ནས་རྣམ་མཁྱེན་པར། །ཆོས་ཉིད་འགྱུར་བ་
མེད་པའི་ཡོངས་གྲུབ་ཀྱི། །གཟུགས་ནས་སངས་རྒྱས་ཆོས་ཀྱི་བར་ལ་སོགས། །
འདུས་མ་བྱས་ཀྱི་སྟོབས་བཅུ་ལ་སོགས་པ། །ཡོན་ཏན་མཐའ་ཡས་ཚང་བའི་དེ་
བཞིན་ཉིད། །གཞི་ཡི་སངས་རྒྱས་དང་པོའི་སངས་རྒྱས་ཡིན། །གདོད་ནས་གྲོལ་
བའི་དེ་བཞིན་གཤེགས་པ་དང་། །ནམ་མཁའི་རང་བཞིན་གཟོད་ནས་རྣམ་གྲོལ་
ཐུགས། །སངས་རྒྱས་ཀུན་བས་སྔར་སངས་རྒྱས་ཀྱང་ཡིན། །དེ་ཕྱིར་དེ་བཞིན་
ཉིད་སོགས་ལེགས་སྟོན་པའི། །མདོ་རྒྱུད་ཟབ་མོ་ཀུན་གྱི་མཐར་ཐུག་ནི། །གཞན་
སྟོང་ཡིན་གྱི་རང་སྟོང་གཏན་མ་ཡིན། །དོན་དམ་ཡིན་གྱི་ཀུན་རྫོབ་གཏན་མ་ཡིན། །
- 19 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཆོས་ཉིད་ཡིན་གྱི་ཆོས་ཅན་གཏན་མ་ཡིན། །དབུ་མ་ཡིན་གྱི་མཐའ་མ་གཏན་མ་
ཡིན། །མྱང་འདས་ཡིན་གྱི་འཁོར་བ་གཏན་མ་ཡིན། །ཡེ་ཤེས་ཡིན་གྱི་རྣམ་ཤེས་
གཏན་མ་ཡིན། །གཙང་བ་ཡིན་གྱི་མི་གཙང་གཏན་མ་ཡིན། །བདག་མཆོག་ཡིན་
གྱི་ཅང་མེད་གཏན་མ་ཡིན། །བདེ་ཆེན་ཡིན་གྱི་སྡུག་བསྔལ་གཏན་མ་ཡིན། །རྟག་
བརྟན་ཡིན་གྱི་མི་རྟག་གཏན་མ་ཡིན། །རང་བྱུང་ཡིན་གྱི་གཞན་བྱུང་གཏན་མ་ཡིན། །
ཡོངས་གྲུབ་ཡིན་གྱི་ཀུན་བརྟགས་གཏན་མ་ཡིན། །རང་བཞིན་ཡིན་གྱི་བཅོས་མ་
གཏན་མ་ཡིན། །གཉུག་མ་ཡིན་གྱི་གློ་བུར་གཏན་མ་ཡིན། །སངས་རྒྱས་ཡིན་གྱི་
སེམས་ཅན་གཏན་མ་ཡིན། །སྙིང་པོ་ཡིན་གྱི་ཤུན་པ་གཏན་མ་ཡིན། །ངེས་དོན་
ཡིན་གྱི་དྲང་དོན་གཏན་མ་ཡིན། །མཐར་ཐུག་ཡིན་གྱི་གནས་སྐབས་གཏན་མ་
ཡིན། །གཞི་འབྲས་ཡིན་གྱི་ལམ་བདེན་གཏན་མ་ཡིན། །སྦྱང་གཞི་ཡིན་གྱི་སྦྱང་བྱ་
གཏན་མ་ཡིན། །གཤིས་ལུགས་ཡིན་གྱི་འཁྲུལ་ལུགས་གཏན་མ་ཡིན། །གཞན་
མཆོག་ཡིན་གྱི་ཕྱི་ནང་གཏན་མ་ཡིན། །བདེན་པ་ཡིན་གྱི་བརྫུན་པ་གཏན་མ་ཡིན། །
ཡང་དག་ཡིན་གྱི་ལོག་པ་གཏན་མ་ཡིན། །སྟོང་གཞི་ཡིན་གྱི་སྟོང་ཙམ་གཏན་མ་
ཡིན། །ཁྲལ་གཞི་ཡིན་གྱི་བྲལ་ཙམ་གཏན་མ་ཡིན། །མེད་གཞི་ཡིན་གྱི་མེད་ཙམ་
གཏན་མ་ཡིན། །སྒྲུབ་ཆོས་ཡིན་གྱི་མེད་དགག་གཏན་མ་ཡིན། །དགེ་བ་ཡིན་གྱི་
མི་དགེ་གཏན་མ་ཡིན། །ཚད་མ་ཡིན་་གྱི་ཚད་མིན་གཏན་མ་ཡིན། །རིགས་པ་
ཡིན་གྱི་མི་རིགས་གཏན་མ་ཡིན། །དྲི་མེད་ཡིན་གྱི་དྲི་མ་གཏན་མ་ཡིན། །དེ་ཕྱིར་
དེ་དག་དབུ་མ་ཆེན་པོར་མཚུངས། །ཆོས་འཁོར་གསུམ་པའི་མདོ་མཆོག་ཐམས་
ཅད་དང་། །བྱམས་ཆོས་ཐམས་ཅད་དབུ་མ་ཆེན་པོར་མཚུངས། །རྣམ་དག་རྒྱུད་སྡེ་
- 20 -



བཀའ་བསྡུ་བཞི་བའི་རྩ་བ།
རྣམས་ཀྱང་དེ་བཞིན་ནོ། །གསུམ་ལྡན་མར་བཅད་མཁས་པ་ཕལ་ན་རེ། །ཀུན་
རྫོབ་རྟེན་འབྲེལ་དབུ་མ་ཆེན་པོ་སྟེ། །དབུ་མ་གང་ཡིན་རྟེན་འབྲེལ་ཡིན་ནོ་ ལོ། །
དེ་ལྟ་ཡིན་ན་འདུས་བྱས་མི་རྟག་པའང༌། །རྟེན་འབྲེལ་ཡིན་པས་དབུ་མ་ཡིན་པར་
འགྱུར། །འདོད་ན་དོན་དམ་ཆོས་དབྱིངས་ཡིན་པར་འགྱུར། །དེ་ཡང་འདོད་ན་
འདུས་མ་བྱས་སུ་འགྱུར། །འདོད་ན་ཆོས་ཅན་དང་ཡང་འགལ་བར་འགྱུར། །དེ་
ཕྱིར་རྟེན་ཅིང་འབྲེལ་འབྱུང་གསུངས་པ་ལ། །བདེན་གཉིས་རྣམ་དབྱེ་རྫོགས་ལྡན་
ཆོས་ལས་གསུངས། །ཀུན་རྫོབ་རྟེན་འབྲེལ་ལེགས་པར་རྟོགས་པ་ནི། །དབུ་མ་
ཆེན་པོའི་གྲོང་དུ་འཇུག་པའི་ལམ།༑།དོན་དམ་རྟེན་འབྲེལ་ཆོས་དབྱིངས་ཟབ་མོ་
ནི། །རྟེན་འབྲེལ་འདི་མིན་རྟེན་འབྲེལ་གཞན་མཆོག་ཡིན། །ཡན་ལག་བཅུ་གཉིས་
སྲིད་རྩ་བཏོན་པ་ཡིན། །དག་པ་རྣམ་པ་བཅུ་གཉིས་འཆང་བ་ཡིན། །བདེན་དོན་
བཅུ་གཉིས་ཆགས་ སོགས་བཅུ་གཉིས་ཡིན། །དུས་སྦྱོར་ཉི་མའི་དབུགས་རྣམས་
འགག་པ་ཡིན། །ཡུམ་དང་ཕལ་ཆེན་སྔགས་ལས་ གསུངས་པ་ཡིན། །རྫོགས་ལྡན་
མཁས་མཆོག་རྣམས་ཀྱི་གསུངས་པ་ཡིན། །གསུམ་ལྡན་མར་བཅད་ཕལ་ གྱི་སྤྱོད་
ཡུལ་མིན། །དེ་རྣམས་སེམས་ཙམ་མིན་པའི་རྒྱུ་མཚན་ནི། །མཐའ་བྲལ་སྟོང་གཞི་
ཕུང་གསུམ་ཡིན་ཕྱིར་དང་། །སེམས་ཙམ་ཡིན་ན་དངོས་སྨྲ་ཡིན་པའི་ཕྱིར། །སྟོང་
གཞི་དེ་རྣམས་རྣམ་ཤེས་ཆོས་ལས་འདས། །གཉིས་མེད་ཡེ་ཤེས་ཚུལ་འཆང་ཡིན་
ཕྱིར་དང་། །སྐད་ཅིག་གཅིག་དང་དུ་མ་དང་བྲལ་ཕྱིར། །དེ་དག་དངོས་སྨྲའི་ཆོས་
སུ་ག་ལ་རུང། །ཆོས་འཁོར་གཉིས་པའི་དོན་ཡང་དེ་བཞིན་ཉིད། །ཡོན་ཏན་དཔག་
-21 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཡས་ཚང་བ་ཡིན་པའི་ཕྱིར། །མེད་དགག་མ་ཡིན་དེ་ཕྱིར་རང་སྟོང་དང༌། །ཅང་
མེད་སྟོང་པ་ཆད་པའི་སྟོང་པ་མིན། །རྣམ་ཀུན་མཆོག་ལྡན་སྟོང་གཞི་ཡིན་ཕྱིར་དང༌། །
འགྱུར་མེད་མཆོག་གི་བདེ་ཆེན་ཡིན་ཕྱིར་དང་། ། པྲ་ཕབ་བརྒྱད་དང་མཚུངས་ པའི་
ཕྱག་རྒྱ་ཆེ། །དོན་དམ་ཨེ་ཝཾ་ཡི་གེ་ཡིན་ཕྱིར་དང༌། །ཕྲ་ཕབ་བརྒྱད་དང་མཚུངས་
པའི་ཡེ་ཤེས་སྐུ། །དོན་དམ་ཐིག་ལེ་གྲུ་གསུམ་ཡིན་ཕྱིར་དང་། །པྲ་ཕབ་བརྒྱད་དང་
མཚུངས་པའི་རྡོ་རྗེའི་སྐུ། །དོན་ དམ་ རྡོ་ རྗེ་ བྷ་ ག་ ཡིནཕྱིར་ དང༌ ། །པྲ་ ཕབ་ བརྒྱད་
དང་མཚུངས་པའི་སྔགས་ཀྱི་སྐུ། །དོན་དམ་ཨཱ་ལི་ཀཱ་ལི་ཡིན་ཕྱིར་དང༌། །པྲ་ ཕབ་
བརྒྱད་དང་མཚུངས་པའི་གཡུང་དྲུང་སྐུ། །དོན་དམ་རྡོ་རྗེ་པད་མ་ཡིན་ཕྱིར་དང༌། །
པྲ་ཕབ་བརྒྱད་དང་མཚུངས་པའི་ཐེར་ཟུག་སྐུ། །དོན་དམ་རྡོ་རྗེ་ཟླ་ཉི་ཡིན་ཕྱིར་དང་། །
པྲ་ཕབ་བརྒྱད་དང་མཚུངས་པའི་ཆོས་ཉིད་སྐུ། །དོན་དམ་རྡོ་རྗེའི་ཁུ་རྡུལ་ཡིན་ཕྱིར་
དང༌། །པྲ་ ཕབ་ བརྒྱད་ དང༌ མཚུངས་པའི་རྡོ་རྗེའི་དབྱིངས། །དོན་དམཆམེདཀུན་
འགྲོ་ཡིན་ཕྱིར་དང་། །པྲ་ཕབ་བརྒྱད་དང་མཚུངས་པའི་སྔགས་ཀྱི་དབྱིངས། །དོན་
དམ་རྣམ་བཅུ་དབང་ལྡན་ཡིན་ཕྱིར་དང༌། །པྲ་ཕབ་བརྒྱད་དང་མཚུངས་པའི་བདེ་
བའི་དབྱིངས། །དོན་དམ་ལུས་མེད་རྡོ་ རྗེ་ ཡིན་ཕྱིར་དང༌། །པྲ་ཕབ་བརྒྱད་དང་
མཚུངས་པའི་དབུ་མ་ཆེ། །དོན་དམ་རྡོ་རྗེ་སྙིང་པོ་ཡིན་ཕྱིར་དང༌། །པྲ་ཕབ་བརྒྱད་
དང་མཚུངས་པའི་རྡོ་རྗེ་འཆང་། །དོན་དམ་རྡོ་རྗེ་སེམས་དཔའ་ལ་སོགས་དང༌། །
དོན་དམ་རྒྱལ་བའི་ཡུམ་གྱུར་ཤེར་ཕྱིན་སོགས། །ཟབ་མོ་མཐར་ཐུག་ཐམས་ཅད་
ཡིན་ ཕྱིར་རོ། །དེ་ ཕྱིར་ རྒྱལ་ཡུམ་རྒྱས་འབྲིང་བསྡུས་ལ་སོགས། །ཆོས་འཁོར་
-22 -



བཀའ་བསྡུ་བཞི་བའི་རྩ་བ།
གཉིས་པའི་སྟོང་ཉིད་ཟབ་མོ་དང་། །སྙིང་པོའི་མདོ་ལྔ་མདོ་བཅུ་ལ་སོགས་པ། །
ཆོས་འཁོར་གསུམ་པའི་སྟོང་ཉིད་ཟབ་མོ་དང་། །རྒྱུད་སྡེ་རྣམ་བཞིའི་སྟོང་ཉིད་ཟབ་
མོ་སྟེ། །མདོ་རྒྱུད་ཟབ་མོའི་སྟོང་ཉིད་ཟབ་མོ་ཀུན། །ཀུན་རྫོབ་མ་ཡིན་དོན་དམ་
བདེན་པ་ཡིན། །འདུས་བྱས་མ་ཡིན་འདུས་མ་བྱས་དབྱིངས་ཡིན། །མི་རྟག་མ་
ཡིན་རྟག་བརྟན་ཐེར་ཟུག་ཡིན། །བརྫུན་པ་མ་ཡིན་བདེན་པ་ཡང་དག་ཡིན། །
བསླུ་བ་མ་ཡིན་བསླུ་མེད་སྐྱབས་མཆོག་ཡིན། །འགྱུར་བ་མ་ཡིན་འགྱུར་མེད་
ཡོངས་གྲུབ་ཡིན། །ཚད་མ་འདི་མིན་དོན་དམ་ཚད་མ་ཡིན། །རིག་པ་འདི་མིན་
ཆོས་ཉིད་རིག་པ་ཡིན། །སེམས་ཙམ་འདི་མིན་སེམས་ཙམ་གཞན་མཆོག་ཡིན། །
རང་ རིག་ འདི་མིན་ རང་ རིག་ གཞན་མཆོག་ཡིན། །རང་གསལ་འདི་མིན་རང་
གསལ་ གཞན་མཆོག་ཡིན། །རྣམ་རིག་འདི་མིན་རྣམ་རིག་གཞན་མཆོག་ཡིན། །
རྣམ་ཤེས་མ་ཡིན་རང་བྱུང་ཡེ་ཤེས་ཡིན། །ཀུན་ བརྟགས་ མ་ ཡིན་ ཡོངས་གྲུབ་ ཡེ་
ཤེས་ཡིན། །དངོས་སྨྲ་མ་ཡིན་དབུ་མ་ཆེན་པོ་ཡིན། །བེམ་པོ་མ་ཡིན་ཀུན་ཤེས་
ཀུན་རིག་ཡིན། །རྣམ་རྟོག་མ་ཡིན་མི་རྟོག་ཡེ་ཤེས་ཡིན། །རྟོག་གེ་མ་ཡིན་རྣལ་
འབྱོར་སྤྱོད་ཡུལ་ཡིན། །ཕུང་པོ་འདི་མིན་ཕུང་པོ་གཞན་མཆོག་ཡིན། །ཁམས་ཀྱང་
འདི་མིན་ཁམས་གཞན་ཕ་རོལ་མཆོག །སྐྱེ་མཆེད་འདི་མིན་སྐྱེ་མཆེད་གཞན་མཆོག་
ཡིན། །ལས་དབང་འདི་མིན་ལས་དབང་གཞན་མཆོག་ཡིན། །དེའི་བྱ་བ་རྣམས་
ཀྱང་ དེ་ བཞིན་ ནོ། །ཁམས་ གསུམ་ འདི་ མིན་ ཁམས་ གསུམ་ གཞན་ མཆོག་
ཡིན། །སྲིད་གསུམ་འདི་མིན་སྲིད་གསུམ་གཞན་མཆོག་ཡིན། །དུས་གསུམ་འདི་
མིན་དུས་གསུམ་གཞན་མཆོག་ཡིན། །ཐེག་གསུམ་འདི་མིན་ཐེག་གསུམ་གཞན་
，
- 23 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
མཆོག་ཡིན། །བརྟན་གཡོ་འདི་མིན་བརྟན་གཡོ་གཞན་མཆོག་ཡིན། །རྒྱུ་འབྲས་
འདི་མིན་རྒྱུ་འབྲས་གཞན་མཆོག་ཡིན། །སྐྱེ་འགག་འདི་མིན་སྐྱེ་འགག་གཞན་
མཆོག་ཡིན། །སྣང་སྟོང་འདི་མིན་སྣང་སྟོང་གཞན་མཆོག་ཡིན། །གཙོ་འཁོར
འདི་མིན་གཙོ་འཁོར་གཞན་མཆོག་ཡིན། །ཡབ་ཡུམ་འདི་མིན་ཡབ་ཡུམ་གཞན་
མཆོག་ཡིན། །ཕོ་མོ་འདི་མིན་ཕོ་མོ་གཞན་མཆོག་ཡིན། །མ་ནིང་འདི་མིན་མ་ནིང་
གཞན་མཆོག་ཡིན། །རྟེན་འབྲེལ་འདི་མིན་རྟེན་འབྲེལ་གཞན་མཆོག་ཡིན། །ཕར་
ཕྱིན་འདི་མིན་ཕར་ཕྱིན་གཞན་མཆོག་ཡིན། །སྟོང་ཉིད་འདི་མིན་སྟོང་ཉིད་གཞན་
མཆོག་ཡིན། །བྱང་ཆུབ་ཕྱོགས་ཀྱི་ཆོས་རྣམས་ཐམས་ཅད་ཀྱང༌། །ལམ་བདེན་
འདི་མིན་དོན་དམ་འགོག་བདེན་ཡིན། །འཕགས་པའི་བདེན་པ་བསམ་གཏན་ཚད་
མེད་དང། །གཟུགས་མེད་སྙོམས་འཇུག་རྣམ་ཐར་སྙོམས་འཇུག་དགུ། །རྣམ་ཐར་
སྒོ་གསུམ་ཏིང་འཛིན་གཟུངས་ཀྱི་སྒོ། །དེ་བཞིན་གཤེགས་པའི་སྟོབས་བཅུ་མི་
འཇིགས་བཞི། །སོ་སོར་རིག་བཞི་བྱམས་ཆེན་སྙིང་རྗེ་ཆེ། །མ་འདྲེས་བཅོ་བརྒྱད་
མཁྱེན་གསུམ་འཕགས་རྣམས་ཀྱང་། །ཀུན་རྫོབ་འདུས་བྱས་ལམ་བདེན་འདི་མིན་
གྱི། །འདི་ལས་གཞན་མཆོག་ཕ་རོལ་འགོག་བདེན་ཏེ། །རྒྱུ་རྐྱེན་མེད་ཅིང་འཕོ་
འགྱུར་མེད་པ་དང༌། །ཆ་མེད་ཀུན་འགྲོ་ཀུན་ལ་ཁྱབ་པ་སོགས། །ནམ་མཁའ་
འདུས་མ་བྱས་ཀྱི་དཔེ་ཡིས་གསུངས། །རང་གིས་ མི་སྟོང་གཞན་ གྱིས་སྟོང་པ་
ནི། །གྲོང་སྟོང་བུམ་པ་སྟོང་གསུམ་དཔེ་ཡིས་གསུངས། །རྟོག་ལ་མི་སྣང་མི་རྟོག་ཡེ་
ཤེས་ལ། །མངོན་སུམ་སྣང་བ་པྲ་ཕབ་དཔེ་ཡིས་གསུངས། །རང་བཞིན་བདེ་ཆེན་
སོ་སོར་རང་རིག་ནི། །ཀུན་ཏུ་རུ་སྐྱེས་བདེ་བའི་དཔེ་ཡིས་གསུངས། ། བདེན་
- 24 -



བཀའ་བསྡུ་བཞི་བའི་རྩ་བ། །
གཉིས་རྒྱ་མཉམ་རྣམ་པ་མཚུངས་པ་དང༌། །རྣམ་པ་མང་ཞིང་ཡོན་ཏན་མང་པོ་དང་
། །དྲི་མའི་སྦུབས་སུ་ཆུད་པར་དཀའ་བ་ སོགས། །དར་ ཡུག་ ཆེན་ པོའི་ དཔེ་ཡིས་
གསལ་བར་གསུངས། །ཀུན་ཏུ་ཁྱབ་ཅིང་མདུན་ན་རྟག་གནས་ཀྱང་། །རྣམ་ཤེས་
ཀུན་གྱིས་མཐོང་བ་མེད་པའི་དཔེ། །འཇིག་རྟེན་ལིང་ཏོག་མིག་ གིས་སྐྱོན་རྣམས་
དང༌། །ཁྲོན་ པ་ རྣོ་ བ་ ལ་ སོགས་ མང་ པོས་ གསུངས། །གཟུགས་མེད་གཟུགས་
བཟང་ལུས་མེད་ལུས་མཆོག་སོགས། །འགལ་འདུས་སྐྱོན་མེད་མང་པོ་སྟོན་པའི་
དཔེ། །འཇིག་ རྟེན་ འདི་ ན་ ཡོད་ མེད་ དེ་ ཡི་ ཕྱིར། །འཇིག་ རྟེན་ དཔེ་ ལས་
འདས་སོ་ཞེས་པ་དང་། །དཔེར་བྱ་ཀུན་ལས་འདས་ཞེས་ལེགས་པར་གསུངས། །ཀུན་
ལ་ཡོད་ཀྱང་སེམས་ཅན་ཉོན་མོངས་ཀྱིས། །བསྒྲིབ་པའི་དཔེ་ནི་བུམ་ནང་མར་མེ་
དང༌། །དབུལ་པོར་གཏེར་ཆེན་ལ་སོགས་མང་པོས་གསུངས། །དྲི་མ་སངས་ན་
མངོན་དུ་གྱུར་པའི་དཔེ། །ཆུ་ཁམས་གསེར་དང་ནམ་མཁའ་ལ་སོགས་གསུངས། །
དྲི་མ་ཟད་ཀྱང་སྙིང་པོ་མི་ཟད་པའི། །དཔེ་ཡང་ནམ་མཁའ་ལ་སོགས་མང་པོས་
གསུངས། །མཐར་ཐུག་གཞི་འབྲས་ངོ་བོ་དབྱེར་མེད་ཅིང་། །རང་བཞིན་རྣམ་དག་
ཉིད་དུ་ཁྱད་མེད་ཀྱང༌། །དྲི་བཅས་གཞི་དང་དྲི་བྲལ་འབྲས་བུ་ཞེས། །སྤྱིན་ཡོད་
སྤྲིན་མེད་ནམ་མཁའི་དཔེ་ཡིས་གསུངས། །ངེས་དོན་མཐར་ཐུག་ཟབ་མོའི་གནས་
གྱུར་ཀྱང་། །ངོ་བོ་མི་འགྱུར་དྲི་བཅས་དྲི་མེད་དུ། །གྱུར་པ་དྲི་བྲལ་འབྲས་བུ་ཐོབ་
པ་སྟེ། །ནམ་མཁའི་སྤྲིན་སངས་གྱུར་པ་དཔེ་ཡིས་གསུངས། །ཇི་བཞིན་རྫོགས་
པར་སྟོན་པའི་དཔེ་མེད་ཀྱང་། །ཕྱོགས་ཙམ་སྟོན་པའི་དཔེ་ནི་མང་པོ་དང༌། །རྒྱུ་
མཚན་ཡང་དག་ཤིན་ཏུ་མང་པོ་ཡིས། །གཤིས་ལུགས་འཁྲུལ་ལུགས་འཁྲུལ་སྤོང་
-25 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
འཁྲུལ་སངས་དང༌། །སྦྱང་གཞི་སྦྱང་བྱ་སྦྱོང་བྱེད་སྦྱང་འབྲས་ཀྱིས། །གཞི་ལམ་
འབྲས་བུ་འཁོར་བཅས་བསྡུས་པ་དང༌། །ལྟ་སྒོམ་སྤྱོད་པ་རྣམ་དག་བསྡུས་པའི་
དོན། །རྫོགས་ལྡན་ཆོས་ལས་གསལ་བར་གསུངས་མོད་ཀྱང་། །གསུམ་ལྡན་མར་
བཅད་དེ་འདྲའི་རྣམ་བཞག་ཉམས། །གཤིས་ལུགས་ཇི་བཞིན་རྟོགས་པའི་ལྟ་བ་
དང༌། །གནས་ལུགས་ཇི་བཞིན་མཐོང་བའི་བསྒོམ་པ་ནི། །ཕལ་ཆེར་ཉམས་ཀྱང་
ཕལ་ཆེར་བསགས་པ་ཡི། །སྐྱེས་མཆོག་རྣམས་ལ་ཉམས་མྱོང་བཟང་པོ་དང་། །སྤྱོད་
པ་བཟང་པོ་མངའ་བའང་མང་དུ་བྱོན། །དེ་རྣམས་ལ་ནི་བདག་ཀྱང་ཐལ་མོ་སྦྱར། །
སྦྱིན་དང་ཚུལ་ཁྲིམས་བཟོད་དང་བརྩོན་འགྲུས་དང་། །བསམ་གཏན་ཤེས་རབ་ཐབས་
སྟོབས་སྨོན་ལམ་སོགས། །དགེ་བ་བསྒྲུབ་པ་ཇི་སྙེད་མཆིས་རྣམས་ལ། །བདག་
ཀྱང་དགའ་བས་རྗེས་སུ་ཡི་རང་ཞིང་། །དད་དང་གུས་པའི་གཙུག་གིས་ཕྱག་འཚལ་
འདུད། །དཀོན་མཆོག་གསུམ་ལ་དད་ཅིང་གུས་པ་དང་། །རྟེན་གསུམ་ལ་ཡང་དད་
ཅིང་གུས་པ་ཡིས། །ཞབས་ཐོག་བཀུར་སྟི་ཕུ་དུད་མཛད་རྣམས་ལ། །རང་གཞན་
སྦྱོར་བར་མཛད་པ་རྣམས་ལའང་དད། །སེམས་ཅན་ཐམས་ཅད་དྲིན་ཅན་ཕ་མ་
དང་། །སངས་རྒྱས་སྙིང་པོ་ཅན་དུ་ངེས་རྟོགས་ནས། །བྱམས་དང་སྙིང་རྗེས་བདག་
གཞན་བརྗེ་བ་དང༌། །ཀུན་ལ་སྟོན་པ་བཞིན་དུ་གུས་རྣམས་ལ། །བསམ་པ་ཐག་
པས་བདག་ནི་ཕྱག་འཚལ་ལོ། །སྣང་གྲགས་འདི་ཀུན་གཤིས་ཀྱི་གནས་ལུགས་
ལ། །རི་བོང་རྭ་བཞིན་གཏན་ནས་མ་གྲུབ་ཀྱང་། །ཐ་སྙད་འཁྲུལ་ངོར་རྨི་ལམ་སྒྱུ་མ་
བཞིན། །སྣང་སྟོང་ཟུང་འཇུག་དབྱེར་མེད་རྟོགས་པ་དང༌། །རྒྱུ་འབྲས་སླུ་བ་མེད་
པར་རྟོགས་པ་ཡིས། །ལས་ངན་སྤོང་ཞིང་ལས་བཟང་ལེགས་བསྒྲུབ་ནས། །འགྲོ་
- 26 -



བཀའ་བསྡུ་བཞི་བའི་རྩ་བ།
པར་
ཀུན་བསྒྲལ་ཕྱིར་སྨོན་ལམ་མཆོག་བསྒྲུབ་པ། །དེ་རྣམས་ཀུན་གྱི་ཞབས་རྡུལ་སྤྱི་
བོས་ལེན། །ཀུན་རྫོབ་ཆོས་ཅན་རང་རང་ངོ་བོ་ཡིས། །སྟོང་པར་རྟོགས་ནས་མེད་
བཞིན་སྣང་བ་ཡི། །བརྟན་གཡོ་འདི་ཀུན་འཁྲུལ་སྣང་འབའ་ཞིག་ཏུ། །ལེགས་པར་
རྟོགས་ནས་ཞེན་ཆགས་མི་མཛད་པའི། །སྐྱེས་མཆོག་རྣམས་ལ་གུས་པས་ཕྱག་
འཚལ་ལོ། །བདག་འཛི ན་ལས་བྱུང་ཉོན་མོ ངས་རྣམ་རྟོ ག་ཀུན། །
དགྲ་བཞིན་རྟོགས་ནས་རབ་ཏུ་འདུལ་མཛད་ཅིང་། །ཞི་ཞིང་དུལ་བར་གནས་པ་
རྣམས་ལའང་དད། །འདོད་ཆགས་གཉེན་པོར་མི་སྡུག་པ་དང་ནི། །ཞེ་སྡང་གཉེན་
པོར་བྱམས་པ་བསྒོམ་པ་དང་། །གཏི་མུག་གཉེན་པོར་རྟེན་ཅིང་འབྲེལ་འབྱུང་དང་། །
ང་རྒྱལ་གཉེན་པོར་ཁམས་ཀྱི་རབ་དབྱེ་དང༌། །རྣམ་རྟོག་གཉེན་པོར་དབུགས་ཀྱི་
འབྱུང་འཇུག་སོགས། །སྤང་བྱ་སོ་སོའི་གཉེན་པོར་རབ་བསྒོམ་ནས། །ཉོན་མོངས་
རྣམ་རྟོག་དགྲ་ལས་རྣམ་རྒྱལ་བའི། །སྐྱེས་མཆོག་རྣམས་ལ་གུས་པའི་ཕྱག་འཚལ་
ལོ། །རྣམ་ཤེས་གཞོན་པ་ལས་རླུང་འགྱུ་བ་རྣམས། །དབུ་མར་ཡེ་ཤེས་རླུང་དུ་སྒྱུར་
མཛད་པ། །རྣམ་པར་མི་རྟོག་གཉིས་མེད་ཡེ་ཤེས་ཀྱི། །རྣལ་འབྱོར་སྤྱོད་པ་རྣམས་
ལ་བདག་ཕྱག་འཚལ། །ཕྱི་ནང་ཀུན་རྫོབ་གློ་བུར་དྲི་མ་ཡིས། །སྣང་པ་འཁྲུལ་སྣང་
ཁོ་ནར་ལེགས་རྟོགས་ནས། །འདི་ལས་གཞན་མཆོག་ཕ་རོལ་དོན་དམ་གྱི། །སྣང་
བ་མངོན་དུ་གྱུར་ལ་བདག་དང་ལགས། །ཕ་ཡུལ་ཉེ་འབྲེལ་ནོར་རྫས་ལ་སོགས་
པ། །ཆགས་སྡང་སྐྱེ་བའི་དངོས་ཀུན་རབ་སྤངས་ནས། །ཕྱོགས་མེད་རིས་མེད་ཞེན་
ཆགས་ མེད་ པའི་ གནས། །ཆོས་ སྤྱོད་ གང་ འཕེལ་ བསྟེན་ པ་ རྣམས་ ལའང་
དད། །ནོར་གྱི་སོ་ཚིས་འདུ་འགོད་རབ་སྤངས་ནས། །སྒོ་གསུམ་དགེ་བའི་ཕྱོགས་
- 27 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
སུ་རབ་བཀོལ་ཏེ། །འཁོར་གསུམ་དག་པས་སྨོན་ལམ་མཆོག་བསྒྲུབ་ནས། །དགེ་
བའི་ནོར་མང་སྤེལ་བ་རྣམས་ལའང་དད། །འབད་རྩོལ་མེད་པར་ངང་གིས་བྱུང་བ་
ཡི། །ལོངས་ སྤྱོད་གཡོ་བ་སྙིང་བོ་མེད་ རྣམས་ ཀྱང་ ། །ཡར་ གྱི་ ཞིང་ དང་ མར་
གྱི་ཞིང་དག་ལ། །ལེགས་པར་བཏང་ནས་སྙིང་པོ་ལེན་ལའང་དད། །རྫོགས་ལྡན་
ཆོས་ མཆོག་ ཁྱད་ པར་ འཕགས་ རྣམས་ ལ། །ཡི་ གེར་ འབྲི་
སོགས་ཆོས་སྤྱོད་རྣམ་པ་བཅུ། །ལེགས་པར་བསྒྲུབ་ཅིང་བསྒྲུབ་ཏུ་འཇུག་པ་དང་། །
གཞན་དག་བསྐུལ་བར་མཛད་པར་རྣམས་ལའང་དད། །མཁན་སློབ་བླ་མ་དགེ་
བའི་བཤེས་རྣམས་དང༌། །གྲོགས་མཆོད་ལ་སོགས་ཆོས་མཛད་ཐམས་ཅད་ཀྱི། །
སྐྱོན་ལ་མི་རྟོག་སྐྱོན་ལ་མི་བརྗོད་ཅིང༌། །ཕྲག་དོག་མེད་པར་དད་གུས་མཛད་
ལའང་དད་། །ཆོས་མེད་སྡིག་ཅན་ལམ་ངན་ཞུགས་རྣམས་ལ། །ཕན་སེམས་ཆེན་
པོས་ལེགས་པའི་གྲོས་འདེབས་ཤིང༌། །ལམ་བཟང་ཞུགས་ནས་དགེ་བ་སྒྲུབ་རྣམས་
ལ། །དགའ་ བའི་རྗེས་སུ་ ཡི་རང་ མཛད་ལའང་དད། །མཉམ་བཞག་ཟབ་མོ་ལ་
ཟློའི་སྐབས་སུ་ནི། །ཆོས་ཀྱང་སྤང་ན་ཆོས་མིན་ལྟ་ཅི་སྨོས། །རྗེས་ཐོབ་ཤན་འབྱེད་
སྐབས་སུ་ཡོད་མེད་སོགས། །ལེགས་པར་ཕྱེ་ནས་སྟོན་མཛད་རྣམས་ལའང་དད། །
ཞུ་བདེ་འགྱུར་བཅས་གང་ཡིན་སྤང་བྱ་དང་། །ཞུ་བདེ་འགྱུར་མེད་གང་ཡིན་བསྟེན་
བྱ་དང་། །རང་བཞིན་འགྱུར་མེད་གང་ཡིན་ཐོབ་བྱར་ནི། །ལེགས་རྟོགས་ལེགས་
བསྒྲུབ་ལེགས་སྟོན་རྣམས་ལའང་དད། །མདོར་ན་རྫོགས་ལྡན་ཆོས་དང་མཐུན་པ་
ཡི། །གཞི་ལམ་འབྲས་བུའི་ལྟ་བསྒོམ་སྤྱོད་པ་རྣམས། །ལེགས་རྟོགས་ ལེགས་
བསྒྲུབ་ ལེགས་ པར་སྟོན་མཛད་པ། །དེ་དག་ཀུན་ལ་གུས་པས་ཕྱག་འཚལ་ལོ། །
- 28 -



བཀའ་བསྡུ་བཞི་བའི་རྩ་བ།
གསུམ་ལྡན་མར་བཅད་སྐྱོན་ཅན་ལ་བརྟེན་ནས། །ཐམས་ཅད་རང་སྟོང་ཉིད་དུ་
བཞེད་པ་དང༌། །རང་སྟོང་དོན་དམ་ཡིན་པར་བཞེད་པ་དང༌། །དོན་དམ་རང་སྟོང་
ཡིན་པར་བཞེད་པ་དང་། །རྣམ་རྟོག་ཆོས་སྐུ་ཡིན་པར་བཞེད་པ་དང་། །དུག་ལྔ་ཡེ་
ཤེས་ ཡིན་པར་ བཞེད་པ་དང་། །རྣམ་ཤེས་སངས་རྒྱས་ཡིན་པར་བཞེད་པ་དང་། །
ལས་སྣང་སངས་རྒྱས་ཡིན་པར་བཞེད་པ་དང༌། །སངས་རྒྱས་མིང་སྟོང་ཙམ་དུ་བཞེད་
པ་དང་། །སངས་རྒྱས་གཏན་ནས་མེད་པར་བཞེད་པ་དང་། །དོན་དམ་སངས་རྒྱས་
མེད་ པར་ བཞེད་ པ་ དང༌། །བདེན་ གཉིས་ ངོ་བོ་གཅིག་ཏུ་བཞེད་ པ་ དང༌། །
འཁོར་འདས་ངོ་བོ་གཅིག་ཏུ་བཞེད་པ་དང་། །སྤང་གཉེན་ངོ་བོ་གཅིག་དུ་བཞེད་པ་
དང༌། །སྦྱང་བྱ་སྦྱང་གཞི་གཅིག་ཏུ་བཞེད་པ་དང༌། །ཀུན་འབྱུང་ལས་བྱུང་སྡུག་
བསྔལ་འཁོར་བ་འདི། །རྟོགས་ན་སངས་རྒྱས་མ་རྟོགས་འཁོར་བ་ཞེས། །བཞེད་
པ་རྣམས་ལ་བདག་ནི་མ་ཕོད་པས། །བྱ་གཏོང་བཞིན་ཏུ་ལེགས་པའི་སྐད་འདིར་
གཏོང་། །དེ་བཞིན་གཤེགས་པ་བྱོན་རུང་མ་བྱོན་རུང་། །ཡོངས་གྲུབ་དགུ་ནི་རྟག་
ཏུ་དེ་བཞིན་དུ། །འགྱུར་བ་མེད་པ་ཉིད་དུ་གནས་སོ་ཞེས། །རྫོགས་ལྡན་ཆོས་ལས་
གསུངས་པ་དགོངས་སུ་གསོལ། །ཉོན་མོངས་རྣམ་རྟོག་རྣམ་ཤེས་ཚོགས་འདི་ཡང་། །
རྟོགས་ན་ཆོས་སྐུ་མ་རྟོགས་དྲི་མ་ཞེས། །བཞེད་པ་རྣམས་ལ་བདག་ནི་མ་ཕོད་
པས། །རྫོགས་ལྡན་ཆོས་དང་མཐུན་པར་བཟོད་ཅིག་ཅེས། །ཐལ་མོ་སྦྱར་ནས་
སྐད་ གཏོང་ གྲོས་ འདེབས་ སོ། །རྟོགས་ ན་ གསེར་ཡིན་ མ་ རྟོགས་ ར་ གན་
ཡིན། །རྟོགས་ན་རྟ་ཡིན་མ་རྟོགས་བ་ལང་ཡིན། །རྟོགས་ན་སྣང་བ་མ་རྟོགས་མུན་
པ་ཡིན། །རྟོགས་ན་སྨན་ཡིན་མ་རྟོགས་དུག་ཡིན་ཞེས། །འདོད་པ་རྣམས་དང་ཁྱད་
- 29 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པར་ཅི་མཆིས་གཟིགས། །དེ་ལྟར་གསུངས་པའི་ལུང་རིགས་མན་ངག་ཀྱང་། །
རྣམ་དག་མཆིས་ནའང་བདག་ལ་བསྟན་དུ་གསོལ། །ཐམས་ཅད་གཞི་མེད་རྩ་བྲལ་
ཡིན་ནོ་ཞེས། །བཞེད་པ་རྣམས་ནའང་བདག་ནི་མ་ཕོད་པས། །ཐལ་མོ་སྦྱར་ནས་
སྐད་གཏོང་ གྲོས་འདེབས་ཏེ། །ཀུན་གཞི་ཡེ་ཤེས་དེ་བཞིན་ཉིད་ཀྱི་དབྱིངས། །
ཆོས་རྣམས་ཀུན་གྱི་གཞི་དང་གནས་དང་རྟེན། །ཆ་མེད་ཀུན་འགྲོ་ཀུན་ཁྱབ་ཡིན་
པར་ནི། །རྫོགས་ལྡན་ཆོས་ལས་གསུངས་པའང་དགོངས་སུ་གསོལ། །ཤེས་བྱ་
ཐམས་ཅད་དངོས་པོ་དངོས་མེད་དུ། །ཁ་ཚོན་ཆོད་པར་བཞེད་པ་ཐམས་ཅད་དང༌། །
བེམ་རིག་གང་ཡིན་དངོས་པོར་བཞེད་རྣམས་ལའང་། །བདག་ནི་ཐལ་མོ་སྦྱར་ནས་
སྐད་གཏོང་སྟེ། །གཤིས་ལུགས་མཐར་ཐུག་ཕུང་པོ་གསུམ་པ་དང༌། །དབུས་མ་
བར་མ་མ་ནིང་མཆོག་ཏུ་གསུངས། །འདུས་མ་བྱས་ཀྱི་བདེ་བ་ཤེས་པ་དང༌། །ཡེ་
ཤེས་རིག་པ་ཕུང་པོ་ཁམས་ལ་སོགས། །གཟུགས་ནས་མ་འདྲེས་ཆོས་ཀྱི་བར་དང་
ནི། །རྟག་བརྟན་ཐེར་ཟུག་གཡུང་དྲུང་མི་འགྱུར་བའི། །གཟུགས་ནས་རྣམ་མཁྱེན་
བར་གྱི་ཆོས་ཀུན་དང་། །ཆོས་ཉིད་འགྱུར་བ་མེད་པའི་ཡོངས་གྲུབ་ཀྱི། །གཟུགས་
ནས་སངས་རྒྱས་ཆོས་ཀྱི་བར་རྣམས་ཀྱང་། །ཤེས་བྱའི་མཐར་ཐུག་དོན་དམ་བདེན་
པ་ཡིན། །འདུས་མ་བྱས་ཡིན་འདུས་བྱས་དངོས་པོ་མིན། །དེ་ལྟར་གསུངས་པའི་
གཞུང་མཆོག་གཟིགས་སུ་གསོལ། །ཀུན་རྫོབ་འདི་ལས་གཞན་མཆོག་ཕ་རོལ་
གྱི། །རོ་དང་ཁམས་ཀྱི་རྣམ་འགྱུར་སོ་དྲུག་དང༌། །ཕུང་པོའི་རྣམ་འགྱུར་སུམ་ཅུ་རྩ་
དྲུག་དང་། །ཕུང་པོ་ཁམས་སོགས་སུམ་ཅུ་དྲུག་ལ་སོགས། །ཤེས་བྱའི་མཐར་ཐུག་
དེ་ བཞིན་ ཉིད་ ཡིན་ ཡང་། །དངོས་ པོ་ དངོས་མེད་ གང་ ཡང་ མ་ ཡིན་ པར། །
- 30 -



བཀའ་བསྡུ་བཞི་བའི་རྩ་བ།
གསུངས་པའི་གཞུང་མཆོག་རྣམས་ཀྱང་གཟིགས་སུ་གསོལ། །བདེན་པ་ཡང་དག་
མེད་པར་བཞེད་རྣམས་ལའང་། །བདག་ནི་མ་བོད་སྐད་གཏོང་གྲོས་འདེབས་ཏེ། །
མྱང་འདས་ཆེན་པོ་བདེན་པར་གསུངས་པ་དང་། །འགོག་བདེན་བདེནཔའི་མཆོག་ཏུ་
གསུངས་པ་དང༌། །དེ་བཞིན་ཉིད་བདེན་གཞན་ནི་བརྫུན་པ་དང༌། །བདེན་དོན་
བཅུ་གཉིས་ལ་སོགས་གཤིས་ལུགས་ཀྱི། །བདེན་པ་མཐར་ཐུག་རྫོགས་ལྡན་ཆོས་
ལས་གསུངས། །དེ་དག་རྣམས་ཀྱང་ལེགས་པར་གཟིགས་སུ་གསོལ། །རྟག་པར་
རྟོག་ཚད་རྟག་ལྟའི་སྐྱོན་ཅན་དང༌། །ཆད་པར་རྟོག་ཚད་ཆད་ལྟའི་སྐྱོན་ཅན་དང་། །
ཡོད་པར་རྟོག་ཚད་ཡོད་ལྟའི་སྐྱོན་ཅན་དང༌། །མེད་པར་རྟོག་ཚད་མེད་ལྟའི་སྐྱོན་
ཅན་དུ། །བཞེད་པ་རྣམས་ལའང་བདག་ནི་མ་ཕོད་པས། །ཐལ་མོ་སྦྱར་ནས་བྱ་
གཏོང་གྲོས་འདེབས་ཏེ། །རྟག་པར་རྟོགས་ལའང་སྐྱོན་དང་ཡོན་ཏན་གཉིས། །མི་
རྟག་རྟོགས་ལའང་སྐྱོན་དང་ཡོན་ཏན་གཉིས། །གཙང་བར་རྟོགས་ལའང་སྐྱོན་དང་
ཡོན་ཏན་གཉིས། །མི་གཙང་རྟོགས་ལའང་སྐྱོན་དང་ཡོན་ཏན་གཉིས། །བདེ་བར་
རྟོགས་ལའང་སྐྱོན་དང་ཡོན་ཏན་གཉིས། །སྡུག་བསྔལ་རྟོགས་ལའང་སྐྱོན་དང་ཡོན་
ཏན་གཉིས། །བདག་ཡོད་རྟོགས་ལའང་སྐྱོན་དང་ཡོན་ཏན་གཉིས། །བདག་མེད་
རྟོགས་ལའང་སྐྱོན་དང་ཡོན་ཏན་གཉིས། །ཡོད་པར་རྟོགས་ལའང་སྐྱོན་དང་ཡོན་
ཏན་གཉིས། །མེད་པར་རྟོགས་ལའང་སྐྱོན་དང་ཡོན་ཏན་གཉིས། །ཆད་པར་རྟོགས་
ལའང་སྐྱོན་དང་ཡོན་ཏན་གཉིས། །རྫོགས་ལྡན་ཆོས་ལས་གསུངས་པས་གཟིགས་
སུ་གསོལ། །གཤིས་ལུགས་སངས་རྒྱས་མེད་པར་བཞེད་པ་དང་། །འདུས་མ་བྱས་
ཀྱི་སངས་རྒྱས་མི་བཞེད་ཅིང་། །རྟག་བརྟན་ཐེར་ཟུག་སངས་རྒྱས་མི་བཞེད་པ། །
- 31 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དེ་རྣམས་ལ་ཡང་བདག་གིས་མ་ཕོད་པས། །ཐལ་མོ་སྦྱར་ནས་གྲོས་འདེབས་ཞུ་བ་
ཕུལ།།དོན་དམ་བདེན་པ་དབྱིངས་རིག་དབྱེར་མེད་ནི། །དང་པོའི་སངས་རྒྱས་ གཞི་
ཡི་སངས་རྒྱས་ཏེ། །རྟག་བརྟན་ཐེར་ཟུག་གཡུང་དྲུང་མཁའ་ཁྱབ་ཀྱི། །དེ་བཞིན་
ཉིད་ལ་སངས་རྒྱས་བྱང་ཆུབ་ཅེས། །རྫོགས་ལྡན་ལས་གསུངས་དེ་ཡང་གཟིགས་
སུ་གསོལ། །གཤིས་ལ་ཡེ་ཤེས་མེད་པར་འདོད་པ་དང༌། །རང་བྱུང་ཡེ་ཤེས་རྟག་
པར་མི་བཞེད་པ། །དེ་རྣམས་ལ་ཡང་བདག་ནི་ཞུ་བ་འབུལ། །སྐད་ཅིག་གཅིག་
དང་དུ་མ་དང་བྲལ་བའི། །ཡེ་ཤེས་ལ་ནི་རྒྱལ་བ་མཆོག་རྣམས་ཀྱིས། །དེ་ཁོ་ན་
ཉིད་ཅེས་ནི་རྫོགས་ལྡན་གྱི། །ཆོས་ལས་གསུངས་པས་དེ་ཡང་གཟིགས་སུ་གསོལ། །
བདེ་གཤེགས་སྙིང་པོ་དྲང་དོན་ཡིན་ནོ་ཞེས། །བཞེད་པ་རྣམས་ལའང་བདག་ནི་མ་
ཕོད་པས། །ཐལ་མོ་སྦྱར་ནས་སྐད་གཏོང་ཞུ་བ་འབུལ། །བདེ་གཤེགས་སྙིང་པོ་དེ་
བཞིན་ཉིད་ཡིན་ཞིང་། །དེ་བཞིན་ཉིད་ཀྱང་བདེ་གཤེགས་སྙིང་ཡིན་པས། ། བདེ་
གཤེགས་སྙིང་པོ་དྲང་དོན་ཡིན་ན་ནི། །དེ་བཞིན་ཉིད་ཀྱང་དྲང་དོན་ཡིན་པར་
འགྱུར། །དོན་དམ་ཆོས་སྐུའང་དྲང་དོན་ཡིན་པར་འགྱུར། །ངོ་བོ་ཉིད་སྐུ་འང་དྲང་
དོན་ཡིན་པར་འགྱུར། །རང་བཞིན་རིགས་ཀྱང་དྲང་དོན་ཡིན་པར་འགྱུར། །ཤེར་
ཕྱིན་ཟབ་མོ་འང་དྲང་དོན་ཡིན་པར་འགྱུར། །དབུ་མ་ཆེན་པོའང་དྲང་དོན་ཡིན་པར་
འགྱུར། །མྱང་འདས་ཆེན་པོའང་དྲང་དོན་ཡིན་པར་འགྱུར། །ཕྱག་རྒྱ་ཆེན་པོའང་
དྲང་དོན་ཡིན་པར་འགྱུར། །འོད་གསལ་ཆེན་པོའང་དྲང་དོན་ཡིན་པར་འགྱུར། །
བདེ་དགྱེས་དུས་འཁོར་གསང་འདུས་ལ་སོགས་པ། །གཤིས་ལུགས་ཟབ་མོའི་ལྷ་
སྔགས་དཀྱིལ་འཁོར་དང༌། །རྒྱུད་དང་ཕྱག་རྒྱ་མཐར་ཐུག་ཐམས་ཅད་ཀྱང་། །དྲང་
-32 -



བཀའ་བསྡུ་བཞི་བའི་རྩ་བ།
དོན་ཡིན་པར་ཧ་ཅང་ཐལ་བའི་གནོད། །བདེ་གཤེགས་སྙིང་པོ་དྲང་དོན་ཡིན་པར་
ནི། །སྟོན་པའི་ལུང་རིགས་མཆིས་ན་བསྟན་དུ་གསོལ། །ངེས་དོན་ཡིན་པར་སྟོན་
པས་ལུང་རིགས་དང༌། །མན་ངག་ཟབ་མོ་ཤིན་ཏུ་མང་བར་མཆིས། །གལ་ཏེ་ལ་
ལའི་ལོག་རྟོག་འདི་སྙམ་དུ། །བདེ་གཤེགས་སྙིང་པོ་དྲང་དོན་མ་ཡིན་ཡང་། །དེ་
ཡི་ཡོན་ཏན་ཐམས་ཅད་དྲང་དོན་ཡིན། །དེ་ཕྱིར་ཡོན་ཏན་མང་པོ་ཚང་བ་ཡི། །བདེ་
གཤེགས་སྙིང་པོ་དོན་ལ་མེད་ཅེ་ན། །རྒྱལ་བའི་ཡུམ་ལས་ཡོངས་གྲུབ་རྣམ་དགུ་
པོ། །རེ་རེའི་ཡོན་ཏན་ལ་ཡང་ཚད་མེད་ཅེས། །ལེགས་པར་གསུངས་ཤིང་སྙིང་
པོའི་མདོ་བཅུ་དང༌། །ངེས་དོན་མདོ་བཅུ་ལ་སོགས་རྫོགས་ལྡན་གྱི། །ཆོས་གཞན་
ལས་ཀྱང་དོན་དམ་རྟོགས་པ་ཡི། །ཡོན་ཏན་བགྲངས་ཡས་གསུངས་པས་གཟིགས་
སུ་གསོལ། །གལ་ཏེ་སངས་རྒྱས་རྟག་པ་མི་སྲིད་པས། །རྟག་པར་གསུངས་བ་དྲང་
དོན་ཡིན་ཞེ་ན། །འོ་ན་འདུས་མ་བྱས་སུ་གསུངས་པ་ཡང་། །དྲང་དོན་ཡིན་ནམ་
མིན་ཞེས་ཁྱེད་ལ་འདྲི། །འདུས་མ་བྱས་དང་རྟག་པ་ཁྱབ་མཉམ་གཅིག །མི་རྟག་པ་
དང་འདུས་བྱས་ཁྱབ་མཉམ་གཅིག །དེས་ན་གཅིག་ཁེགས་གཉིས་ཀ་ཁེགས་
འགྱུར་བས། །རྟག་པ་ཁེགས་ནས་འདུས་མ་བྱས་ཁེགས་ཕྱིར། །དོན་དམ་ཆོས་ཀྱི་
དབྱིངས་ཀྱང་ཁེགས་འགྱུར་བས། །ཨེ་མ་ཆོས་རྣམས་ཐམས་ཅད་ཁེགས་པར་
འགྱུར། །ཁྱབ་བྱེད་ ཁེགས་ན་ཁྱབ་བྱ་ ཁེགས་ཕྱིར་དང༌། །རྟེན་ཁེགས་ན་ཡང་
བརྟེན་པ་ཁེགས་ཕྱིར་དང༌། །དོན་དམ་རྟེན་དང་ཀུན་རྫོབ་བརྟེན་པ་དང༌། །ཆོས་
ཉིད་རྟེན་དང་ཆོས་རྣམས་བརྟེན་པ་དང༌། །དོན་དམ་ཁྱབ་བྱེད་ཀུན་རྫོབ་ཁྱབ་བྱ་
དང་། །དབུས་མཐའ་ལ་སོགས་རྟེན་དང་བརྟེན་པ་དང༌། །ཁྱབ་བྱེད་ཁྱབ་བྱར་
|
- 33 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
གནས་ པ་ཤིན་ཏུ་མང་། །དེ་རྣམས་ཀུན་ གྱིས་ཞིབ་དུ་དགོངས་པར་ཞུ། །བདེ་
གཤེགས་སྙིང་པོས་འགྲོ་ཀུན་ཡོངས་ལ་ཁྱབ། །ཅེས་སོགས་ཁྱབ་བྱེད་ཁྱབ་བྱ་མང་
པོ་དང༌། །རྟེན་དང་བརྟེན་པ་མང་པོ་གསུངས་རྣམས་ལ། །ཁྱབ་བྱེད་ཁེགས་ན་
ཁྱབ་བྱ་ཁེགས་པ་དང་། །རྟེན་མེད་གྱུར་ན་བརྟེན་པ་མེད་པའང་དགོངས། །གལ་
ཏེ་སངས་རྒྱས་རྟག་པ་མི་སྲིད་ན། །དེ་ཡིས་ཤེས་བྱེད་ལུང་རིགས་བསྟན་དུ་གསོལ། །
སྲིད་པ་ལ་ནི་ལུང་རིགས་དཔག་ཡས་མཆིས། །རང་ངོ་ཤེས་པས་སངས་རྒྱས་ཐོབ་
པའི་ ཕྱིར། །ཚོགས་གཉིས་གསོག་དང་སྒྲིབ་གཉིས་སྦྱང་མི་དགོས། །རང་ངོ་ཤེས་
པས་མ་སྤངས་གནས་དག་ཅེས། །བཞེད་པ་རྣམས་ལའང་བདག་ནི་མ་ཕོད་པས། །
ཐལ་མོ་སྦྱར་ནས་གྲོས་འདེབས་ཞུ་བ་འབུལ། །རང་རིག་མེད་པའི་སེམས་ཅན་མི་
སྲིད་ཅིང་། །རང་རིག་ཡོད་ན་རང་ངོ་ཤེས་པ་ཡོད། །གལ་དེ་རང་གཞན་གང་ཡང་
མི་རིག་ན། །རིག་པ་ཡིན་པར་འགལ་ཏེ་འབྱུང་ཆེན་བཞིན། །དེ་ཕྱིར་སེམས་ཅན་
ཀུན་ལ་སེམས་ཡོད་ཅིང་། །སེམས་ཡོད་ཀུན་ལ་རང་རིག་ཡོད་པའི་ཕྱིར། །རང་ངོ་
ཤེས་པ་སྐྱེས་ཙམ་ཉིད་ན་ཡོད། །ཚུལ་འདི་ལུང་རིགས་མཁྱེན་པ་རྣམས་ལ་གྲགས། །
བླུན་པོ་ཐོས་ཆུང་མངོན་པའི་ང་རྒྱལ་ཅན། །ཆོས་ལ་དབང་ཟ་གཟུ་ལུམས་རང་བཟོ་
མཁན། །ཤིན་ཏུ་མང་ཡང་ཚུལ་འདི་རྟོགས་པའམ། །ཐོས་དང་མཐོང་བ་ཙམ་ཡང་
ཡོད་རེ་སྐན། །དེ་ཕྱིར་རང་ངོ་ཤེས་པས་ཆོག་པ་ཡི། །ལྟ་ལོག་དེ་འདྲ་བདུད་ཀྱི་གསང་
ཚིག་ཡིན། །དེ་ལྟར་རྟོགས་དང་མ་རྟོགས་པ་ལས་ནི། །ཡང་དག་ལམ་དང་ལོག་
པའི་ལམ་དུ་འཇུག །དེ་ཕྱིར་རང་ངོ་ཤེས་པས་གྲོལ་ཞེས་པའི། །སྡིག་ལྟ་བདུད་
ལས་དེ་འདྲ་སྤོང་གྱུར་ཅིག །གལ་ཏེ་རང་ངོ་རང་གིས་ཤེས་པའི་དོན། །རང་སེམས་
- 34 -



བཀའ་བསྡུ་བཞི་བའི་རྩ་བ།
རྣམ་ཤེས་འདི་ནི་ ཆོས་ཀྱི་སྐུ། །ཡིན་པར་རྟོགས་པ་ཉིད་ལ་བྱེད་ཅེ་ན། །རྣམ་ཤེས་
འདི་ནི་ཆོས་སྐུའི་མི་མཐུན་ཕྱོགས། །ཡིན་ཕྱིར་ཆོས་སྐུ་གཏན་ནས་མ་ཡིན་ནོ། །
གལ་ཏེ་ཡིན་ན་དུག་ཀྱང་བདུད་རྩི་འམ། །མུན་ནག་སྡུག་པོའང་སྣང་བ་ཡིན་ནམ་
ཅི། །ནག་ཕྱོགས་རྣམས་ཀྱང་དཀར་ཕྱོགས་ཡིན་ནམ་ཅི། །སྤང་བྱ་རྣམས་ཀྱང་གཉེན་
པོ་ཡིན་ནམ་ཅི། །གཤེད་མ་རྣམས་ཀྱང་གཉེན་མཆོག་ཡིན་ནམ་ཅི། །བདུད་རིགས་
ཐམས་ཅད་བླ་མ་ཡིན་ནམ་ཅི། །སྡིག་པ་ཐམས་ཅད་དགེ་བ་ཡིན་ནམ་ཅི། །ངན་འགྲོ་
ཐམས་ཅད་བདེ་འགྲོ་ཡིན་ནམ་ཅི། །འདུས་བྱས་ཐམས་ཅད་རྟག་པ་ཡིན་ནམ་
ཅི། །འཁོར་བ་ཐམས་ཅད་བདེ་ཆེན་ཡིན་ནམ་ཅི། །རྣམ་ཤེས་ཐམས་ཅད་ཡེ་ཤེས་
ཡིན་ནམ་ཅི། །འཛག་བཅས་ཐམས་ཅད་འཛག་མེད་ཡིན་ནམ་ཅི། །བཅོས་མ་
ཐམས་ཅད་རང་བཞིན་ཡིན་ནམ་ཅི། །གློ་བུར་ཐམས་ཅད་གཉུག་མ་ཡིན་ནམ་
ཅི། །དྲི་མ་ཐམས་ཅད་སྙིང་པོ་ཡིན་ནམ་ཅི། །ཀུན་རྫོབ་ཐམས་ཅད་དོན་དམ་ཡིན་
ནམ་ཅི། །ཆོས་རྣམས་ཐམས་ཅད་ཆོས་ཉིད་ཡིན་ནམ་ཅི། །ལས་གཟུགས་ཐམས་
ཅད་འོད་གསལ་ཡིན་ནམ་ཅི། །སྐྱོན་རྣམས་ཐམས་ཅད་ཡོན་ཏན་ཡིན་ནམ་ཅི། །
བྱུར་ངན་ཐམས་ཅད་དཔལ་ཆེན་ཡིན་ནམ་ཅི། །ཉེས་པ་ཐམས་ཅད་ལེགས་པ་ཡིན་
ནམ་ཅི། །དམའ་མོ་ཐམས་ཅད་མཐོན་པོ་ཡིན་ནམ་ཅི། །ངན་པ་ཐམས་ཅད་བཟང་
པོ་ཡིན་ནམ་ཅི། །རིང་བ་ཐམས་ཅད་ཉེ་བ་ཡིན་ནམ་ཅི། །ཟག་བཅས་ཐམས་ཅད་
ཟག་ མེད་ཡིན་ནམ་ཅི། །ཐོགས་བཅས་ཐམས་ཅད་ཐོགས་མེད་ཡིན་ནམ་ཅི། །
གཟུགས་ཅན་ཐམས་ཅད་གཟུགས་མེད་ཡིན་ནམ་ཅི། །བསྟན་ཡོད་ཐམས་ཅད་
བསྟན་མེད་ཡིན་ནམ་ཅི། །དྲང་དོན་ཐམས་ཅད་ངེས་དོན་ཡིན་ནམ་ཅི། །ཆོས་ལོག་
-35 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཐམས་ཅད་ཆོས་མཆོག་ཡིན་ནམ་ཅི། །ལམ་ལོག་ཐམས་ཅད་ལམ་མཆོག་ཡིན་
ནམ་ཅི། །གཡང་ས་ཐམས་ཅད་བདེ་ས་ཡིན་ནམ་ཅི། །ནག་པོ་ཐམས་ཅད་དཀར་
པོ་ ཡིན་ ནམ་ ཅི། །གྲུ་བཞི་ ཐམས་ ཅད་ ཟླུམ་ པོ་ ཡིན་ ནམ་ ཅི། །མདོག་ དབྱིབས་
གཞན་རྣམས་ལ་ཡང་མཚུང་པར་སྦྱར། །དེ་འདྲའི་ཤེས་བྱ་ཐམས་ཅད་ལ་ཡང་
སྦྱར། །གང་ཕྱིར་ཆོས་སྐུའི་མི་མཐུན་ཕྱོགས་ཡིན་ཡང་། །ཆོས་སྐུ་ཡིན་ན་རིགས་པ་
མཚུངས་ པའི་ ཕྱིར། །འདུས་ བྱས་ འདུས་ མ་ བྱས་ ཀྱི་ཆོས་ ཀུན་ ལ། །ཚུལ་འདི་
རིགས་པ་འདི་འདྲ་མཁས་པས་རིག །བླུན་པོ་རང་བཟོ་མཁན་གྱི་སྤྱོད་ཡུལ་མིན། །
གལ་ཏེ་རང་སེམས་རྣམ་ཤེས་ཚོགས་འདི་དག །ཆོས་སྐུ་མིན་ན་སྟོང་ཉིད་མིན་པར་
འགྱུར། །ཆོས་དབྱིངས་མིན་ནའང་སྟོང་ཉིད་མིན་པར་འགྱུར། །ཆོས་ཉིད་མིན་ནའང་
སྟོང་ཉིད་མིན་པར་འགྱུར། །དེ་སྐད་སྨྲ་ན་བླུན་རྟགས་བསྟན་པ་ཡིན། །གང་ཕྱིར་
སྟོང་པ་ཉིད་དང་ཆོས་སྐུ་ལ། །མུ་གཉིས་ཡོད་ཀྱི་ཁྱབ་མཉམ་གཏན་མ་ཡིན། །ཆོས་
དབྱིངས་ལ་སོགས་ཡོངས་གྲུབ་ཐམས་ཅད་དང༌། །སྟོང་པ་ཉིད་ལ་མུ་གཉིས་ཡོད་
པ་ཡི། །མན་ངག་ཟབ་མོས་དབེན་ཞིང་ལོག་བཤད་ཀྱི། །དུག་ཆུས་རབ་ཏུ་མྱོས་
པའི་བརླབ་བཅོལ་ལོ། །དེ་ཕྱིར་མུ་གཉིས་མུ་གསུམ་མུ་བཞི་ཡིས། །ཆོས་ཀུན་
གཏན་ལ་འབེབས་པའི་རྫོགས་ལྡན་དང༌། །རྣམ་པ་ཀུན་ཏུ་འབྲལ་བར་མ་གྱུར་
ཅིག །གསུམ་ལྡན་མར་བཅད་སྐྱོན་ཅན་རྣམས་ན་རེ། །སངས་རྒྱས་བྱང་ཆུབ་ཡེ་
ཤེས་མིང་ཙམ་ཡིན། །ཡོན་ཏན་མང་པོ་གསུངས་པའང་དྲང་དོན་ཡིན། །དེ་ཕྱིར་
རྟེན་གསུམ་བཞེངས་པ་དོན་མེད་དེ། །ཞོར་ལ་སེམས་ཅན་འཆི་ཞིང་བཞེངས་པ་
ཡི། །དགེ་བ་བས་ཀྱང་ཞིག་པའི་ སྡིག་པ་ལྕི། །ས་ནི་སྡིག་མེད་མཆོད་རྟེན་སྡིག་
- 36 -



བཀའ་བསྡུ་བཞི་བའི་རྩ་བ།
ཅན་ཡིན། །དེས་ན་དགེ་བ་རྗེས་ཅན་མ་བྱེད་པར། །མཆོད་པ་ཐམས་ཅད་ཁ་ལ་
རབ་ཕུལ་ནས། །དགེ་བ་ཐམས་ཅད་རྗེས་མེད་ཀྱིས་ཤིག་ཅེས། །གསུང་བ་རྣམས་
ལའང་བདག་ནི་མ་ཕོད་པས། །ཐལ་མོ་སྦྱར་ནས་གྲོས་འདེབས་ཞུ་བ་འབུལ། །
དོན་དམ་སངས་རྒྱས་དོན་དམ་བདེན་པར་ཡོད། །དེ་ཡི་བྱིན་གྱིས་བརླབས་དང་
དགེ་ཚོགས་ལས། །ལེགས་པར་འཁྲུངས་པའི་ཀུན་རྫོབ་སངས་རྒྱས་ཀྱང་། །ཀུན་
རྫོབ་ཙམ་ཏུ་ཡོད་པར་རྒྱལ་བས་གསུངས། །ཀུན་རྫོབ་སངས་རྒྱས་རང་སྟོང་ཡིན་
མོད་ཀྱང་། །ནོར་བུ་དཔག་བསམ་ཤིང་བཞིན་གཞན་ཕན་འབྱུང་། །དོན་དམ་ཆོས་
སྐུ་ཡོན་ཏན་དཔག་ཡས་པས། །རྒྱལ་སྲས་མཆོག་དང་དགྲ་བཅོམ་དཔག་ ཡས་
ལ། །གཞན་དོན་མཛད་པར་རྫོགས་ལྡན་ཆོས་ལས་གསུངས། །དེ་འདྲ་མ་ཐོས་མ་
མཐོང་རང་བཟོ་མཁན། །གཟུ་ལུམས་མཁན་གྱི་རྒྱལ་ལ་སྐུར་བཏབ་ལས། །དེ་ཡི་
རྟེན་གསུམ་ལ་ཡང་སྐུར་བཏབ་ནས། །དགེ་བའི་སྒོ་ཆེན་མང་པོ་རབ་ཏུ་བཀག །དེ་
རྣམས་ཀྱིས་ཀྱང་རྫོགས་ལྡན་ཆོས་མཆོག་རྣམས། །མྱུར་དུ་མཐོང་ནས་ལྟ་ངན་རབ་
སྤངས་ཏེ། །དགེ་བའི་སྒོ་ཆེན་མང་དུ་འབྱེད་གྱུར་ཅིག། རྒྱལ་བ་སྐྱོན་མེད་ཡོན་ཏན་
ཐམས་ཅད་རྫོགས། །དེ་ཕྱིར་དེ་ལ་ཕན་གནོད་གང་བྱས་པའི། །འབྲས་བུ་གཞན་
པས་ལྷག་པར་ཆེ་བར་གསུངས། །དེ་ཕྱིར་ཆེད་ཏུ་རྟེན་གསུམ་བཤིག་ན་ནི། །སྡིག་ཆེན་
འགྱུར་གྱི་རང་བཞིན་ཞིག་པ་ནི། །སྡིག་ཆེན་ཡིན་པར་གསུངས་པ་མ་མཐོང་ངོ༌། །
བདག་ ནི་ སྐྱེ་ ཞིང་ སྐྱེ་ བ་ ཐམས་ ཅད་ དུ། ། བསྟན་པ་ གསལ་ བར་ བྱེད་ གྱུར་
ཅིག །བསྟན་པ་གསལ་བར་མ་ནུས་ནའང། ། བསྟན་པའི་ཁུར་ཆེན་འཁུར་བར་
ཤོག །ཁུར་ཆེན་ཁུར་བར་མ་ནུས་ནའང་། ། བསྟན་པ་སེམས་ཁྲལ་བྱེད་པ་དང༌། །
- 37 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
བསྟན་པ་ཉམས་ཀྱི་དོགས་པ་ཡི། །བྱ་ར་ཙམ་ཡང་བྱེད་པར་ཤོག །མཁའ་ཁྱབ་ཕ་
མ་ཐམས་ཅད་ཀྱི། །སྡུག་བསྔལ་ཐམས་ཅད་སེལ་བར་ཤོག །སྡུག་བསྔལ་སེལ་
བར་མ་ནུས་ནའང་། །སྡུག་གྲོགས་ཙམ་ཡང་བྱེད་པར་ཤོག །ངོ་བོ་ཉིད་གསུམ་
འདོད་དང་མི་འདོད་ལས། །སེམས་ཙམ་དབུ་མར་ལོག་བཤད་བྱེད་པ་དང༌། །
ཀུན་གཞི་རྣམ་ཤེས་འདོད་དང་མི་འདོད་པས། །སེམས་ཙམ་དབུ་མར་ལོག་བཤད་
བྱེད་པ་དང༌། །རྣམ་ཤེས་ཚོགས་བརྒྱད་འདོད་དང་མི་འདོད་ལས། །སེམས་ཙམ་
དབུ་མར་ལོག་བཤད་བྱེད་པ་དང༌། ། རིགས་ཆད་འདོད་དང་མི་འདོད་པ་ལས་
ཀྱང༌། །སེམས་ཙམ་དབུ་མར་ལོགས་བཤད་བྱེད་ལ་སོགས། །རྫོགས་ལྡན་ཆོས་
དང་འགལ་བའི་ལོག་བཤད་རྣམས། ། བདག་གཞན་ཀུན་གྱིས་རྟག་ཏུ་སྤོང་གྱུར་
ཅིག །བཀའ་བསྡུ་བཞི་པའི་དོན་བསྟན་རྩིས་ཆེན་པོ་ཞེས་བྱ་བ་ཕྱོགས་མེད་ཀྱི་
བསྟན་བཅོས་འདི་ནི་དཔལ་ལྡན་བླ་མ་དམ་པ་བསོད་ནམས་རྒྱལ་མཚན་དཔལ
བཟང་པོས་གནང་སྦྱིན་བཟང་ལ་མང་བ་མཛད་དེ། འདི་ལྟ་བུའི་བསྟན་བཅོས་མང་
དུ་རྩོམས་གསུངས་པ་ལ་བརྟེན་ནས། བརྟོན་པ་བཞི་ལྡན་གྱིས་སྦྱར་བ་རེ་ཞིག་
རྫོགས་སོ། །བསྟན་པ་དང་སེམས་ཅན་ཐམས་ཅད་ལ་ཕན་པར་གྱུར་ཅིག ། མངྒ་
ལཾ། བྷཝནྟུ། ། འདི་ནི་གནམ་ཐིག་དྲང་པོར་བཏབ་པོ། །
- 38 -



བཀའ་བསྡུ་བཞི་བའི་འགྲེལ་བ། །
༄༅།།བཀའ་བསྡུ་བཞི་བའི་འགྲེལ་བ་ལུང་རིགས་
གཏེར་མཛོད་ངེས་གསང་ཀུན་གསལ་ཐུབ་
བསྟན་མཛེས་རྒྱན་ཞེས་བྱ་བ་
བཞུགས་སོ།།
རྩོམ་པ་བོ།
འབྲས་རབ་འབྱམས་པ་མཁན་དངོས་གྲུབ་དཔལ།
- 39 -



བཀའ་བསྡུ་བཞི་བའི་འགྲེལ་བ།
ན་མོ་གུ་རུ་བྷྱ༔
ཚོགས་གཉིས་རིན་ཆེན་རྣམ་མང་ལས་གྲུབ་མཚན་དཔེས་རྒྱན་སྤྲས་རབ་མཛེས་སྐུ། །
ཡན་ལག་དྲུག་ཅུའི་དབྱངས་ཀྱིས་སྐྱེ་དགུ་མ་ལུས་ལམ་བཟང་སྟོན་པའི་གསུང༌། །
གློ་བུར་དྲི་བྲལ་ཏིང་འཛིན་བྱེ་བས་རབ་གཏམ་རྣམ་ཀུན་གཟིགས་པའི་ཐུགས། །
འགྲོ་རྣམས་སྲིད་མཚོ་ལས་སྒྲོལ་ཤཱཀྱ་སེང་གེའི་ཞབས་པད་གཙུག་ན་མཛེས། །
རྒྱལ་ཟླ་རྣམ་གནོན་རྒྱལ་སྲས་བྱང་སེམས་ཚུལ། །
རྒྱལ་གསུང་འགྲེལ་ལ་རྒྱལ་བའི་ཤེས་རབ་གཏམ། །
རྒྱལ་བའི་ལུང་བསྟན་རྒྱལ་བའི་མཚན་འཛིན་པས། །
རྒྱལ་དགོངས་སྨྲ་ལ་རྒྱལ་བ་ཇི་བཞིན་མཛོད། །
དཔལ་ལྡན་ནག་པོ་སྤྱོད་པའི་སྒྱུ་འཕྲུལ་གྱིས། །
ཐུབ་བསྟན་ཕན་བདེའི་སྙིང་པོ་ངེས་གསང་མཆོག །
རྒྱལ་བ་གཉིས་པའི་བསྟན་པ་ས་གསུམ་དུ། །
སྤེལ་མཛད་ཏཱ་ར་ནཱ་ཐའི་ཞབས་ལ་འདུད། །
བདག་ལ་སྔོན་མེད་ལེགས་བཤད་མ་མཆིས་ཀྱང་། །
ཕྱོགས་སུ་འཛིན་པའི་དཀྲུགས་པའི་ཡིད་བོར་ཏེ། །
- 41-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ལུང་རིགས་ཉི་མ་བྱེ་བའི་འོད་ལྡན་པའི། །
རྟོན་པ་བཞི་ལྡན་གསུང་མཆོག་ལ་བརྟེན་ནས། །
གཟུར་གནས་བློ་མཆོག་དགའ་སྐྱེད་དམན་འབྲིང་གི །
རབ་རིབ་སོམ་ཉི་བསལ་ཏེ་ཟབ་གསང་གནད། །
རིན་ཆེན་སྒྲོན་མེ་བཞིན་དུ་གསལ་བྱེད་པའི། །
ལུང་རིགས་འབུམ་གྱི་འོད་སྟོང་འགྱེད་ལ་སྤྲོ། །
དེ་ལ་འདིར་བདག་ཅག་གི་སྟོན་པ་སངས་རྒྱས་བཅོམ་ལྡན་འདས་དཔེ་ཟླ་དང་
བྲལ་བ་དེ་ཉིད་ཀྱིས་འགྲོ་བ་རྣམས་མྱ་ངན་ལས་འདས་པའི་གོ་འཕང་ལ་འགོད་པའི་
སླད་དུ། དྲང་བ་དང་ངེས་པའི་དོན་གྱི་གསུང་རབ་མཐའ་ཡས་པ་ཞིག་བཀའ་
བསྩལ་པ། དེ་དག་ཐམས་ཅད་ཆོས་འཁོར་རིམ་པ་གསུམ་དུ་འདུས་ལ། དེ་ཡང་
འཁོར་ལོ་དང་པོ་གཉིས་དྲང་དོན་དང་། ཐ་མ་ངེས་དོན་གྱི་མདོ་སྡེ་ཡིན་པར་རྒྱལ་བ་
རང་ཉིད་ཀྱིས་བཀའ་སྩལ་པ་འདི་ལྟར། མདོ་སྡེ་དགོངས་པ་ངེས་འགྲེལ་ལས། བཅོམ་
ལྡན་འདས་ཀྱིས་དང་པོ་ཡུལ་བ་ར་ཎཱ་སིར། ཞེས་པ་ནས། ཆོས་ཀྱི་འཁོར་ལོ་རབ་
ཏུ་བསྐོར་བ་ཡང་བླ་ན་མཆིས་པ་སྐབས་མཆིས་པ་དྲང་བའི་དོན། ཞེས་དང་། ངོ་མཚར་
སྨད་དུ་བྱུང་བའི་ཆོས་ཀྱི་ འཁོར་ལོ་གཉིས་པ་བསྐོར་ཏེ་བཅོམ་ལྡན་འདས་ཀྱིས་ཆོས་
ཀྱི་འཁོར་ལོ་བསྐོར་བ་དེ་ཡང་བླ་ན་མཆིས་པ་སྐབས་མཆིས་པ་དྲང་བའི་དོན་ རྩོད་
པའི་གཞིའི་གནས་སུ་གྱུར་བ་ཞེས་དང་། ལེགས་པར་རྣམ་པར་ཕྱེ་བ་དང་ལྡན་པ་ངོ་
- 42 -



བཀའ་བསྡུ་བཞི་བའི་འགྲེལ་བ།
མཚར་རྨད་དུ་བྱུང་བའི་ཆོས་ཀྱི་འཁོར་ལོ་གསུམ་པ་བསྐོར་ཏེ། བཅོམ་ལྡན་འདས་
ཀྱིས་ཆོས་ཀྱི་འཁོར་ལོ་བསྐོར་བ་འདི་ནི་བླ་ན་མ་མཆིས་པ་སྐབས་མ་མཆིས་པ་ངེས་
པའི་དོན་ལགས་ཏེ། རྩོད་པའི་གཞིའི་གནས་སུ་གྱུར་བ་མ་ལགས་སོ། །ཞེས་གསུངས་
པ་དང་། བློ་གྲོས་མི་ཟད་པའི་མདོ་ལས། མདོ་སྡེ་གང་དག་ཀུན་རྫོབ་སྒྲུབ་པར་བསྟན་
པ་དེ་ནི་དྲང་བའི་དོན་ཅེས་བྱའོ། ། མདོ་སྡེ་གང་དག་དོན་དམ་སྒྲུབ་པར་བསྟན་པ་
དེ་དག་ནི་ངེས་པའི་དོན་ཅེས་བྱའོ་ཞེས་སོགས་གསུངས་པ་དང༌། མྱང་འདས་ཆེན་
པོ་ལས། གང་ཞིག་རྟག་པ་གནས་པ་མི་འགྱུར་མི་འཕོ་བའོ། །ཞེས་སྨྲ་བ་ནི་ངེས་པའི་
དོན་ཅེས་བྱའོ། །ཞེས་གསུངས་པའི་ཕྱིར་ན་འཁོར་ལོ་ཐ་མ་ངེས་དོན་ཕྱིར་མི་ལྡོག་
པའི་འཁོར་ལོ་ཡིན་པར་ལེགས་པར་གྲུབ་པ་ཡིན་ནོ། །དེས་ན་ལེགས་པར་རྣམ་པར་
ཕྱེ་བའི་འཁོར་ལོ་ཐ་མ་དེ་དང་དེའི་དགོངས་འགྲེལ་བྱམས་ཆོས་སོགས་དང་། སྔགས་
བླ་མེད་ཀྱི་རྒྱུད་སྡེ་དུ་མ་དང་། སེམས་འགྲེལ་སྐོར་གསུམ་སོགས་ཀྱིས་ཡང་ཡང་ལེགས་
པར་བསྟན་པའི་སྙིང་པོ་ནི། ངེས་གསང་བླ་ན་མ་མཆིས་པའི་གཞན་སྟོང་དབུ་མ་ཆེན་
པོ་འདི་ཉིད་དུ་ངེས་ལ། དེ་ཡང་ཐོག་མར་མཉམ་མེད་ཐུབ་པའི་དབང་པོ་ནས་རྗེ་
བཙུན་བྱམས་མགོན་ལ་བརྒྱུད། དེས་ངེས་དོན་ཟབ་རྒྱས་ཀྱི་ལམ་གཙོ་བོར་སྟོན་པའི་
བྱམས་ཆོས་ལྔ་གསུངས་ནས་ངེས་དོན་གྱི་ལུགས་འདི་རྒྱས་པར་ཕྱེས་ལ། དེ་ནས་
རྒྱལ་བ་རང་ཉིད་ཀྱིས་འཇམ་དཔལ་རྩ་རྒྱུད་ལས། ཐོགས་མེད་ཅེས་བྱའི་དགེ་སློང་
ནི། །བསྟན་བཅོས་དེ་ནི་དོན་ལ་མཁས། །མདོ་སྡེ་ངེས་དོན་དྲང་བའི་དོན། །རྣམ་པ་
མང་པོ་རབ་ཏུ་འབྱེད། །ཅེས་དྲང་ངེས་འབྱེད་པར་ལུང་བསྟན་པ་ལྟར། མདོ་སྡེ་
-43-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དགོངས་པ་ངེས་འགྲེལ་ལ་སོགས་པའི་ངེས་དོན་གྱི་མདོ་སྡེ་དུ་མ་ལས་གསུངས་པ་ལྟར་
ས་སྡེ་དང་སྡོམ་རྣམ་གཉིས་དང་ཁྱད་པར་དུ་རྒྱུད་བླ་མའི་འགྲེལ་བ་སོགས་མཛད་ནས་
དྲང་ངེས་ལེགས་པར་རྣམ་པར་ཕྱེས་ནས་ངེས་དོན་དབུ་མའི་ལུགས་འདི་རྒྱ་ཆེར་
གསུངས་སོ། །དེ་ནས་སློབ་དཔོན་ཆེན་པོ་དབྱིག་གཉེན་དང་གངྒ་མེཏྲིའི་ཞབས་སོགས་
ལ་རིམ་པར་བརྒྱུད་ནས་བྲམ་ཟེ་སཛྫནའི་བར་འཕགས་ཡུལ་དུ་བྱུང་ལ། དེ་ནས་བོད་
འདིར་གཟི་ལོ་ཙཱ་བ་དགའ་བའི་རྡོ་རྗེ་ནས་རྒྱལ་བ་རང་ཉིད་ཀྱིས་གཙུག་ཏོར་རྣམ་པར་
རྒྱལ་མའི་རྒྱུད་ལས། བདེ་གཤེགས་མྱ་ངན་འདས་འོག་ནས། །ལོ་ནི་སྟོང་ཕྲག་ཕྱེད་
རང་ཚེ། །གདོང་དམར་ཡུལ་དུ་ང་འདྲ་བའི། །བསྟན་པ་འཛིན་པའི་དགེ་སློང་ཞིག །
ཆུ་བོ་ལྗོན་ཤིང་ཕྲེང་མཛེས་སུ། །ཀ་ཡོ་རི་ཡི་གྲོང་ཁྱེར་དུ། །ཡབ་ནི་ཡེ་ཤེས་དབང་
ཕྱུག་ཆེ། །ཡུམ་ནི་ཚུལ་ཁྲིམས་རྒྱན་ཞེས་གྲགས། །སྲས་ནི་སངས་རྒྱས་མིང་ཅན་འབྱུང་། །
ང་ཡི་བསྟན་པའི་རྒྱལ་མཚན་འཛུག །ཆོས་ཀྱི་དུངའབུད་དར་ཕྱར་འགྱུར། །ཞེས་སོགས་
མདོ་རྒྱུད་དུ་མ་ནས་ལུང་བསྟན་པའི་ཀུན་མཁྱེན་དོལ་པོ་པ་ཤེས་རབ་རྒྱལ་མཚན་
དཔལ་བཟང་བོའི་བར་དུ་རིམ་པར་བརྒྱུད་པ་ཡིན་ལ། དེའི་སྔ་རོལ་ཏུ་གཞན་སྟོང་
དབུ་མའི་བཤད་སྲོལ་འདི་གསང་ཆོས་སུ་བྱས་ནས་རིམ་པར་བརྒྱུད་པ་ཡིན་ཞིང་ཀུན་
མཁྱེན་ཇོ་ནང་པ་འདི་ཉིད་ཀྱིས་རི་ཆོས་ངེས་དོན་རྒྱ་མཚོ་དང་བཀའ་བསྡུ་བཞི་བ་
སོགས་མཛད་ནས་གངས་ཅན་གྱི་ལྗོངས་འདིར་གཞན་སྟོང་དབུ་མ་ཆེན་པོའི་ཤིང་རྟའི་
སྲོལ་རྒྱ་ཆེར་ཕྱེས་པ་ཡིན་ནོ། །རྒྱུད་པ་གཞན་ཡང་སྟོན་པ་ཤཱཀྱ་སེང་གེ་ནས་ཕྱག་ན་
རྡོ་རྗེ་སྒྲ་གཅན་འཛིན་བཟང་པོ། ཀླུ་སྒྲུབ་ཤ་བ་རི། མེ་དྲི་བ་སོགས་ལ་རིམ་པར་བརྒྱུད་
-44 -



བཀའ་བསྡུ་བཞི་བའི་འགྲེལ་བ།
ཚུལ་དང༌། སྔགས་ལུགས་ལ་ཐུབ་པ་སངས་རྒྱས་བཅོམ་ལྡན་འདས་ནས་ཆོས་རྒྱལ་
ཟླ་བ་བཟང་བོ་སོགས་ལ་བརྒྱུད་ཚུལ་སོགས་ཇོ་ནང་ཆོས་འབྱུང་ཟླ་བའི་སྒྲོན་མེ་དང་
དུས་འཁོར་ཆོས་འབྱུང་སོགས་ལ་སྤྱན་རས་གཡོ་བར་ཞུ། དེ་ལྟ་བུའི་རྒྱུད་པ་བར་མ་
ཆད་དུ་བྱུང་བའི་ངེས་དོན་གཞན་སྟོང་ཆེན་པོའི་ཟབ་དོན་བླ་ན་མ་མཆིས་པའི་དོན་གསལ་
བར་ བྱེད་ པའི་ བསྟན་ བཅོས་ ཆེན་ པོ་ བཀའ་ བསྡུ་ བཞི་ བའི་ དོན་ འཆད་ པ་ ལ།
མཚན་དོན་དང་། གཞུང་དོན། མཇུག་གི་དོན་དང་གསུམ། དང་པོ་ནི། བཀའ་
བསྡུ་བཞི་བའི་དོན་བསྟན་རྩིས་ཆེན་པོ་ཞེས་བྱ་བ། ཞེས་བྱུང་། དེའི་དོན་ནི། བསྟན་
བཅོས་འདིས་ནི་སངས་རྒྱས་ཀྱི་བསྟན་པ་རབ་འབྲིང་མཐའ་གསུམ་དུ་གནས་པ་རྟོགས་
པར་བྱས་ནས་རྫོགས་ལྡན་ཀྱི་ཆོས་དཔང་དུ་གྱུར་པ་དང་། གསུམ་ལྡན་མར་བཅད་
ཀྱི་ཆོས་ནི་དཔང་དུ་གྱུར་པ་མ་ཡིན་པར་མཁས་པར་བྱས་ནས་བསྟན་པ་ལ་བྱ་ར་མཛད་
པ་རྣམས་ཀྱི་དགོངས་པ་གལ་ཆེ་ཞིང་གང་ཟག་གི་བློ་སྐྱོན་གྱིས་བསྟན་པ་སྐྱོན་བསྲེས་
པ་རྣམས་བསལ་ནས་ལྟ་སྒོམ་སྤྱོད་པ་ཡང་དག་གི་ལམ་ལ་འགོད་པར་བྱེད་པས་ན།
བཀའ་བསྡུ་བ་དང་། བཀའ་བསྡུ་བཞི་བ་ལ་བསྟན་རྩིས་ཆེན་པོ་ཡིན་པས་ན་བསྟན་
རྩིས་ཆེན་པོ་ཡང་ཡིན་ཏེ། ཆོས་རྗེ་ཀུན་མཁྱེན་གྱི་ཞལ་ནས། འདིས་ནི་སངས་རྒྱས་
བསྟན་པ་ཞེས་པ་ནས་ལྟ་སྒོམ་སྤྱོད་པ་ཡང་དག་གི་ལམ་ལ་འགོད་པ་ནི་བཀའ་བསྡུ་
བའི་དོན་ཡང་ཡིན་ཏེ། སྔར་བཀའ་བསྡུ་བ་གསུམ་སོང་ནས་འདི་ནི་བཞི་བ་ལ་བསྟན་
རྩིས་ཆེན་པོ་ཡིན། ཞེས་གསུངས་པའི་ཕྱིར་རོ། །
གཉིས་པ་གཞུང་དོན་ལ། བསྟན་བཅོས་རྩོམ་པ་ལ་འཇུག་པ་དང་། བརྩམ་པའི་
པ
- 45-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
བསྟན་བཅོས་ཀྱི་ལུས་དངོས། བསྟན་བཅོས་བརྩམས་པའི་མཇུག་སྨོན་དང་གསུམ།
དང་པོ་ལ་མཆོད་པར་བརྗོད་པ་དང་། རྩོམ་པར་དམ་བཅའ་བ་དང་གཉིས། དང་པོ་
ལ་བླ་མ་སངས་རྒྱས་བྱང་སེམས་རྣམས་ལ་མཆོད་པར་བརྗོད་པ་དང་། དོན་དམ་
པའི་སངས་རྒྱས་དེ་བཞིན་ཉིད་ལ་མཆོད་པར་བརྗོད་པ་དང་གཉིས། དང་པོ་ནི། ཨོཾ་
གུ་རུ་བུདྡྷབྷོ་དྷི་ས་ཏྭ་བྷོན་མོ་ན་མཿ ཞེས་བྱུང་། དེའི་ཚིག་དོན་ནི་ཨོ་ཞེས་པའི་དོན་
ཕྱག་འཚལ་ཞེས་པའི་དོན་དུ་སྒྲ་བ་དག་གིས་འཆད་པ་ལ་བརྟེན་ནས་ཙ་མི་ལོ་ཙཱ་བས་
དུས་འཁོར་འགྲེལ་ཆེན་དུ་ཕྱག་འཚལ་ཞེས་པར་བསྒྱུར་བར་སྣང་། གཞན་དུ་བཤད་
པ་ཡོད་མོད་འདིར་ཡང་ཕྱག་འཚལ་བའི་དོན་དུ་རུང་ཡང་། ངེས་དོན་ལ་སྦྱར་ན།
གསང་འདུས་སྒྲོན་གསལ་ལས། ཡི་གེ་ཨོཾ་ནི་དེ་བཞིན་གཤེགས་པའི་སྙིང་པོ་སྟེ། ཞེས་
གསུངས་པ་ལྟར་རྒྱུད་སྡེ་མང་པོ་ལས་གསུངས་པས་ཡི་གེ་ཨོ་སྔགས་ཐམས་ཅད་ཀྱི་
མགོར་སྦྱར་ནས་བདེ་གཤེགས་སྙིང་པོས་ལུས་ཅན་ཐམས་ཅད་ལ་ཁྱབ་པར་སྟོན་
པའོ། །ཡང་ན་རྒྱུད་སཾ་པུ་ཊ་ལས། །ཡི་གེ་ཨ་ནི་གསུང་ཞེས་བྱ། །ཡི་གེ་ཨུ་ནི་སྐུ་རུ་
བརྗོད། །མ་ཡིག་ཐུགས་ཀྱི་རྡོ་རྗེ་སྟེ། །རྡོར་གསུམ་གཅིག་གི་རང་བཞིན་ཨོ། །ཞེས་
གསུངས་པ་ལྟར་བྱས་ན་རུང་སྙམ། གུ་རུ་ཞེས་པ་ལྕི་བའི་དོན་དེ་ཐུགས་རྒྱུད་ཡོན་ཏན་
གྱི་ཚོགས་ཀྱིས་གང་བས་གུ་རུ་ཞེས་པ་སྟེ། མདོ་སྡེ་རྒྱན་ལས། བཤེས་གཉེན་དུལ་
བ་ཞི་བ་ཉེར་ཞི་བ། །ཡོན་ཏན་བརྩོན་བཅས་ལྷག་པར་ལུང་གིས་ཕྱུག །དེ་ཉིད་རབ་
ཏུ་རྟོགས་པ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་བ་སྤངས་ལ་བསྟེན། ཞེས་པ་
ལྟར་རོ། །ཡང་ཆེད་དུ་བརྗོད་པའི་ཚོམས་ལས། སྲེད་པའི་ཟུག་རྔུ་གཅོད་མཛད་ཅིང་། །
- 46 -



བཀའ་བསྡུ་བཞི་བའི་འགྲེལ་བ།
ཐེ་ཚོམ་ཐམས་ཅད་སེལ་བ་ཡི། །ལམ་འདི་ཁྱོད་ལ་ངས་བསྟན་བྱ། །ཁྱོད་ཉིད་ཀྱིས་
ནི་བསྒྲུབ་བྱ་སྟེ། །དེ་བཞིན་གཤེགས་པ་སྟོན་མཛད་ཡིན། །ཞེས་དང༌། དེའི་འགྲེལ་
བར། ཐུབ་རྣམས་སྡིག་པ་ཆུ་ཡིས་བཀྲུ་བར་མི་མཛད་ཅིང་། འགྲོ་བའི་སྡུག་བསྔལ་
ཕྱག་གིས་ཀྱང་ནི་སེལ་མི་མཛད། །ཉིད་ཀྱི་རྟོགས་པ་གཞན་ལ་སྤོས་པ་མ་ཡིན་ཏེ། །
ཆོས་ཉིད་ཞི་བ་བསྟན་པས་གྲོལ་བར་མཛད་པ་ཡིན། །ཞེས་མདོ་ལུང་དྲངས་ནས་
གསུངས་པ་ལྟར། འཁོར་བ་ལས་ཐར་བའི་རྒྱུའི་གཙོ་བོ་དམ་པའི་ཆོས་བསྒྲུབ་པ་ཡིན་
ལ། སངས་རྒྱས་འཇིག་རྟེན་བྱོན་པ་ཡང་གདུལ་བྱ་འདྲེན་པའི་ཕྱིར་ཏེ། འཕྲིན་ལས་
ཀྱི་གཙོ་བོ་དམ་པའི་ཆོས་སྟོན་པ་ཡིན་པའི་ཕྱིར། རང་ལ་དངོས་སུ་ཆོས་སྟོན་པ་ལ་སོགས་
པ་སངས་རྒྱས་ཀྱི་མཛད་པ་བསྒྲུབས་པས་ཤིན་ཏུ་བཀའ་དྲིན་ལྕི་བས་ན་གུ་རུ་སྟེ། དེ་
སྔོན་གྱིས་བརྡ་རྙིང་དག་ལས་བླ་མ་ཞེས་འབྱུང་ཞིང་། མཚན་བརྒྱ་ལས། བླ་མ་ཞེས་
པ་སྟེ། གོང་མ་ཞེས་རང་བས་མཐོ་བར་བཟུང་བར་བྱ་བ་མཆོད་ཅིང་བཀུར་བའི་གནས་
སོ། །བུདྡྷ་ཞེས་པ་གཉིད་སངས་པ་དང་། པད་འདབ་རྒྱས་པ་གཉིས་ཀ་ལ་འཇུག་ཀྱང་།
དོན་འགྱུར་དུ་གཉིས་ཀ་བསྡོམས་པས། སངས་རྒྱས་ཞེས་པ་སྟེ། ཇི་སྐད་དུ། མ་རིག་
གཉིད་ལས་སངས་ཕྱིར་དང་། །ཤེས་བྱ་ལ་ཡང་བློ་རྒྱས་ཕྱིར། །སངས་རྒྱས་པདྨ་ལྟར་
སངས་རྒྱས། །དེ་ཕྱིར་སངས་རྒྱས་མཚན་གསོལ་ཏེ། །ཞེས་པ་དང༌། དཔལ་ལྡན་ཟླ་
བ་གྲགས་པས། མ་རིག་གཉིད་ནི་རྒྱུན་ཆད་ཅིང་། །ཡང་དག་ཡེ་ཤེས་ངེས་འབྱུང་
བས། །གང་ཞིག་རྣམ་སད་དེ་སངས་རྒྱས། །སྐྱེས་བུ་གཉིད་སངས་ཇི་བཞིན་ནོ། །
ཞེས་གསུངས་པ་ལྟར་རོ། །བོ་དྷི་ས་ཏྭ་ཞེས་པ་བྱང་ཆུབ་སེམས་དཔའ་ཞེས་པ་ཡིན་
- 47 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཏེ། བྱང་ཆུབ་ནི། དོན་དམ་ཆོས་སྐུ་སྟེ་དེ་ཐོབ་པའི་ཆེད་དུ་སེམས་པས་ན་བྱང་ཆུབ་སེམས་
དཔའ་ཞེས་ཤེར་འབྱུང་བློ་གྲོས་ཀྱིས་གསུངས་ཤིང་། ཡང་མཐར་ཐུག་རྫོགས་བྱང་
ནི་བྱང་ཆུབ་ཡིན་ལ། དེ་སེམས་ཤིང་སྒྲུབ་པ་ལ་དཔའ་བས་བྱང་ཆུབ་སེམས་དཔའ་
ཞེས་པ་སོགས་། རྒྱ་གར་མཁས་པས་བཤད་ཚུལ་མང་ངོ༌། །བྷོ་ནི་རྣམ་དབྱེ་བཞི་བའི་
མང་ཚིག་རྣམས་ཞེས་པའོ། །ན་མོ་ཕྱག་འཚལ་པ། ན་མ་ཞེས་པ་མཆོད་པ་ཞེས་པ་
ཡིན་ནོ། །
གཉིས་པ་ནི། དོན་དམ་རྫོགས་པའི་སངས་རྒྱས་ཞེས་པ་ནས་ཕྱག་འཚལ་ཞེས་
པའི་བར་བྱུང་། དེའི་ཚིག་དོན་ནི། དོན་དམ་པའི་སྤངས་རྟོགས་ཡོངས་སུ་རྫོགས་
པའི་སངས་རྒྱས་བཅོམ་ལྡན་འདས་ཆོས་ཀྱི་སྐུ་དེ་ཉིད་གཙང་བའི་ཕ་རོལ་ཏུ་ཕྱིན་པ་
དང་། བདག་དམ་པའི་ཕ་རོལ་ཏུ་ཕྱིན་པ་དང་། བདེ་བ་ཆེན་པོའི་ཕ་རོལ་ཏུ་ཕྱིན་པ་
དང༌། རྟག་པའི་ཕ་རོལ་ཏུ་ཕྱིན་པ་མཐར་ཐུག་པའི་རང་བཞིན་དུ་གྲུབ་པ་ཡིན་ཏེ།
མདོ་ལས། བཅོམ་ལྡན་འདས་དེ་བཞིན་གཤེགས་པའི་ཆོས་ཀྱི་སྐུ་ཉིད་ནི། རྟག་པའི་
ཕ་རོལ་ཏུ་ཕྱིན་པ། བདེ་བའི་ཕ་རོལ་ཏུ་ཕྱིན་པ་ཞེས་སོགས་གསུངས་བའི་ཕྱིར། དེ་
ལྟ་བུའི་གཙང་བདེ་རྟག་བདག་གི་ཕར་ཕྱིན་བཞི་ནི། ཕྱིན་ཅི་ལོག་བཞི་ལས་བཟློག་
པའི་གཉེན་པོ་བཞིའི་བྲལ་འབྲས་ཡིན་ཏེ། རྒྱུད་བླ་མ་ལས། གཙང་བདག་བདེ་དང་
རྟག་ཉིད་ཀྱི། །ཡོན་ཏན་ཕ་རོལ་ཕྱིན་པ་འབྲས། །སྡུག་བསྔལ་ཡིད་འབྱུང་ཞི་ཐོབ་
པར། །འདུན་དང་སྨོན་པའི་ལས་ཅན་ནོ། །འདི་དག་འབྲས་ནི་མདོར་བསྡུས་ན། །
ཆོས་ཀྱི་སྐུ་ལ་ཕྱིན་ཅི་ལོག །རྣམ་པ་བཞི་ལས་བཟློག་པ་ཡི། །གཉེན་པོའི་རབ་དུ་ཕྱེ་
- 48 -



བཀའ་བསྡུ་བཞི་བའི་འགྲེལ་བ།
བ་ཉིད། །ཅེས་གསུངས་བའི་ཕྱིར། དེ་ཡང་རྒྱུ་གཉིས་གཉིས་ཀྱིས་འབྲས་བུ་རེ་རེ་ཐོབ་
སྟེ། རྒྱུད་བླ་མ་ལས། དེ་ནི་རང་བཞིན་དག་ཕྱིར་དང༌། །བག་ཆགས་སྤངས་ཕྱིར་
གཙང་བ་ཡིན། །བདག་དང་བདག་མེད་སྤྲོས་པ་དག །ཉེ་བར་ཞི་བས་དམ་པའི་
བདག །ཡིད་ཀྱི་རང་བཞིན་ཕུང་པོ་དང་། །དེ་རྒྱུ་ལོག་ཕྱིར་བདེ་བ་ཉིད། །འཁོར་
བ་དང་ནི་མྱ་ངན་འདས། །མཉམ་པ་ཉིད་དུ་རྟོགས་ཕྱིར་རྟག །ཞེས་གསུངས་པ་སོགས་
རྒྱས་པར་རྒྱུད་བླ་རྩ་འགྲེལ་ལས་ཤེས་པར་བྱའོ། །དེ་འདྲའི་ཡོན་ཏན་དང་ལྡན་པའི་
ཆོས་དབྱིངས་དེ་བཞིན་ཉིད་ལ་སྒོ་གསུམ་གུས་པས་ཕྱག་འཚལ་ཞེས་པས་མཐར་ཐུག་
གི་སངས་རྒྱས་རང་བྱུང་དེ་བཞིན་ཉིད་ལ་མཆོད་པར་བརྗོད་པའོ། ། །
གཉིས་པ་རྩོམ་པར་དམ་བཅའ་བ་ནི། དུས་བཞི་གཉིས་ཀྱི་རབ་དབྱེ་རབ་བཤད་
བྱ། །ཞེས་བྱུང་། དེའི་ཚིག་དོན་ནི། རྫོགས་ལྡན་ལ་སོགས་པའི་དུས་བཞི་ཆེ་བ་དང་
ཆུང་བ་གཉིས་ཀྱི་རབ་དབྱེ་རྣམས་རབ་ཏུ་བཤད་པར་བྱ་ཞེས་པས་རྩོམ་པར་དམ་
བཅའ་བའོ། །མཆོད་པར་བརྗོད་པ་དང་། རྩོམ་པར་དམ་བཅའ་བའི་དགོས་པ་གཞུང་
སྤྱི་དང་མཐུན་པར་ཤེས་པར་བྱའོ། །
གཉིས་པ་བསྟན་ཆོས་བརྩམ་པའི་ལུས་དངོས་ལ། དུས་བཞི་གཉིས་ཀྱི་ངོ་
བོ་སོགས་བཤད་པ། བདེན་གཉིས་ཀྱི་རྣམ་བཞག་བཤད་པ། ཤེས་བྱའི་རབ་དབྱེ་
སོགས་ལ་ལྟ་ངན་དུ་མ་དགག་ནས་རྫོགས་ལྡན་ཆོས་ཀྱི་ལུགས་བསྟན་པ། འགྱུར་
མེད་ཡོངས་གྲུབ་དབུ་མ་ཆེན་པོའི་རྣམ་བཞག་བཤད་པ། གསུམ་ལྡན་མར་བཅད་
སྐྱོན་ཅན་ལ་བརྟེན་པའི་ལྟ་ངན་དུ་མ་དགག་པ་དང་ལྔ། །
- 49 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དང་པོ་ལ། དུས་བཞི་གཉིས་ཀྱི་ངོ་བོ་དང་། ལོ་གྲངས་དང་། དུས་བཞི་ཆུང་བའི་
ངོས་འཛིན་བྱེ་བྲག་ཏུ་བསྟན་པ། དཔང་དུ་རུང་བ་དང་མི་རུང་པ་བསྟན་པ། རྫོགས་
ལྡན་གྱི་ཆོས་སྐྱོན་མེད་རྣམ་དག་ཏུ་བསྟན་པ་དང་ལྔ། དང་པོ་ནི། རྩ་བར། དུས་བཞི་
ཆེན་པོ་བསྐལ་དུས་བཟང་ངན་ཏེ། །དུས་བཞི་ཆུང་བ་བསྟན་པའི་བཟང་ངན་ཡིན། །
ཞེས་རྐང་བ་གཉིས་བྱུང་། དེའི་ཚིག་དོན་ནི། དུས་བཞི་ཆེན་པོ་ཞེས་པ་ནི་བསྐལ་དུས་
བཟང་བ་དང་ངན་པའི་ཁྱད་པར་ཏེ། དུས་བཞི་ཆུང་བ་ཞེས་པ་ནི་འཆད་འགྱུར་ལྟར་
བསྟན་པའི་བཟང་ངན་ཡིན་ནོ། ། ་
གཉིས་པ་དུས་བཞི་གཉིས་ཀྱི་ལོ་གྲངས་ནི། རྩ་བར། དང་པོའི་ལོ་ནི་ས་ཡ་ཕྲག་
བཞི་དང་། །ཞེས་པ་ནས། སོ་སོའི་ཚད་ཞེས་པའི་བར་ཤོ་ལོ་ཀ་གཉིས་བྱུང༌། དེའི་
ཚིག་དོན་ནི་དཔལ་མཆོག་དང་པོའི་རྒྱུད་འགྲེལ་དྲི་མེད་འོད་ལྟར་བཤད་ན། དུས་
བཞི་ཆེ་ཆུང་གཉིས་ལས། དང་པོའི་ལོ་གྲངས་ནི་ས་ཡ་ཕྲག་བཞི་དང་སུམ་འབུམ་
ཉི་ཁྲིའོ། །དེའི་བཅུ་ཆ་ནི་ལོ་གྲངས་བཞི་འབུམ་སུམ་ཁྲི་ཉིས་སྟོང་ཡིན་ལ། དེ་ནི་
རྫོགས་ལྡན་དེ་ཡི་བཞི་ཚ་ཡིན་ནོ། །བཞི་ཆ་དེ་ནི་རྐང་བ་གཅིག་ཡིན་ཞེས་གསུངས་
ཤིང་། ལོ་གྲངས་འབུམ་ཕྲག་བཞི་དང་སུམ་ཁྲི་ཉིས་སྟོང་ནི་རྐང་བ་གཅིག་དང་། ལོ་
གྲངས་འབུམ་ཕྲག་བརྒྱད་དང་དྲུག་ཁྲི་བཞི་སྟོང་ནི་རྐང་བ་གཉིས་དང་། ལོ་གྲངས་
འབུམ་ཕྲག་བཅུ་གཉིས་དགུ་ཁྲི་དྲུག་སྟོང་ནི་རྐང་བ་གསུམ་དང༌། འབུམ་ཕྲག་བཅུ་
བདུན་ཉིས་ཁྲི་བརྒྱད་སྟོང་ནི་རྐང་བ་བཞི་ཡིན་ལ། དེ་རྣམས་རིམ་བཞིན་རྩོད་ལྡན་
དང་གཉིས་ལྡན། གསུམ་ལྡན། རྫོགས་ལྡན་ཞེས་འཇོག་དགོས་པ་ཡིན་ཏེ། རྒྱུད་ཀྱི་
- 50 -



བཀའ་བསྡུ་བཞི་བའི་འགྲེལ་བ།
རྒྱལ་པོ་དཔལ་དུས་ཀྱི་འཁོར་ལོ་ལས། མི་རྣམས་ཀྱི་ནི་ལོ་བརྒྱ་དག་ཀྱང་གཟའ་རྣམས་
དག་གི་ལོ་ཡི་ལོངས་སྤྱོད་ཀྱིས་ནི་བསྒྱུར་བར་བྱ། །གནས་གཉིས་ཕྱོགས་ཀྱི་ཆས་ཐོབ་
དེ་ནི་བུ་ལོན་དུ་འགྱུར་སྟེང་གི་ཕུང་པོ་དག་ལ་སྦྱང་བར་བྱ། །འབུམ་ཕྲག་ཉི་ཤུ་གཅིག་
དང་ཁྲི་ཕྲག་དྲུག་གི་ལོ་གྲངས་གང་དག་རྣམས་ནི་དུས་ཀྱི་ཕྱེད་ལའོ། །སླར་ཡང་ཕུང་
པོ་གཉིས་ཀྱིས་ངེས་པར་བཞི་པོ་རྣམས་ཀྱི་ལོ་ཡི་གྲངས་དག་ཏུ་ནི་རབ་ཏུ་འགྱུར། །སྟོང་
བ་ སྟོང་བ་ནམ་མཁའ་ཀླུ་དང་ལག་པ་ ཐུབ་པ་རི་བོང་ཅན་རྣམས་རྫོགས་ལྡན་དུས་ཀྱི་
ཚད། །གསུམ་ལྡན་ལ་ནི་ནམ་མཁའ་མཁའ་སྟོང་རོ་དང་དགུ་དང་ཉིན་བྱེད་ལོ་ཡི་
གྲངས་སུ་རབ་ཏུ་གྲགས། །སྟོང་བ་སྟོང་བ་མཁའ་དང་རིག་བྱེད་རོ་དང་ལག་འགྲོ་
ཞེས་པ་གཉིས་ལྡན་ལོར་ནི་ཡང་དག་སྟེ། །སྟོང་བ་ནམ་མཁའ་མཁའ་མིག་ཡོན་ཏན་
ཆུ་གཏེར་རྣམས་ཀྱི་ལོ་ཡི་གྲངས་ནི་རྩོད་པའི་དུས་ལ་འགྱུར། །ལོ་ནི་འདི་དག་རྣམས་
ཀྱིས་དུས་ཀྱི་མཐའ་རུ་གཟའ་ཚོགས་རྒྱུ་བ་ཁྱིམ་ནི་སྟོང་བ་དག་ལ་གནས། །སླར་ཡང་
ཐ་སྐརལ་སོགས་དག་དང་། ཞེས་དང་། རིགས་ལྡན་པད་དཀར་གྱི་དང་པོའི་རྒྱུད་ཀྱི་
རྒྱས་འགྲེལ་དྲི་མེད་འོད་ལས། ད་ནི་གཟའ་ཐམས་ཅད་ཀྱི་རྒྱུ་བ་དུས་བཞིའི་མཐར་
སྟོང་པ་ལ་འཇུག་པ་གསུངས་པ། མི་རྣམས་ཀྱི་ནི་ཞེས་པ་ལ་སོགས་པ་སྟེ། མི་རྣམས་
ཀྱི་ལོ་བརྒྱ་གང་ཡིན་པ་དེ་དག་གཟའ་རྣམས་དག་གི་ལོའི་ལོངས་སྤྱོད་ཀྱི་ནི་བསྒྱུར་
བར་བྱ་ཞེས་པ་ནི་དུས་ཀྱི་འཁོར་ལོ་དང་བཅས་པའི་གཟའ་རྣམས་ཀྱིས་ཉིན་ཞག་
ཕྱེད་དང་གཉིས་ཀྱིས་ལོ་བརྒྱ་ལོངས་སྤྱོད་དོ། །ཉིན་ཞག་གསུམ་གྱིས་ཉིས་བརྒྱའོ། །
ཉིན་ཞག་སུམ་ཅུས་སྟོང་ཕྲག་གཉིས་སོང་། ཉིན་ཞག་སུམ་བརྒྱ་དྲུག་ཅུས་ལོ་སྟོང་ཕྲག་
- 51-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཉི་ཤུ་རྩ་བཞི་ལོངས་སྤྱོད་པར་འགྱུར་ཏེ་དེས་ལོ་བརྒྱ་བསྒྱུར་བའོ། །གནས་གཉིས་
ཕྱོགས་ཀྱི་ཆས་ཐོབ་བཅུའི་ཆས་ཐོབ་པ་སྟེང་གི་ཕུང་པོ་དག་ལ་བུ་ལོན་སྦྱང་བར་བྱ་
བར་འགྱུར་ཏེ། ལྷག་མ་འབུམ་ཕྲག་ཉི་ཤུ་གཅིག་དང་ཞེས་པ་ནི། འབུམ་ཕྲག་ཉི་ཤུ་
རྩ་གཅིག་དང་། ཁྲི་ཕྲག་དྲུག་གི་ལོ་གྲངས་གང་དག་རྣམས་ནི་དུས་ཀྱི་ཕྱེད་ལ་འགྱུར་
རོ། །དུས་ཀྱི་ཕྱེད་ཀྱི་མཐའ་ལ་རྐང་བ་ལྔ་སྟེ་རྫོགས་ལྡན་གྱི་རྐང་བ་བཞི་དང༌། གསུམ་
ལྡན་གྱི་རྐང་བ་གཅིག་གོ །དུས་ཀྱི་ཕྱེད་ནི་ནམ་མཁའ་དང་རླུང་དང་མེ་དང་ཆུ་དང་
སའི་དཀྱིལ་འཁོར་གྱི་བདག་ཉིད་དེ་རིམ་པ་བཞིན་དུ་གཙོ་བོའི་རྩ་གཡོན་པ་ལ་སྲོག་
ཡང་དག་པར་རྒྱུ་བའོ། །སླར་ཡང་ཕུང་པོ་གཉིས་ཀྱིས་ཞེས་པ་སླར་ཡང་གཉིས་པའི་
ཕུང་པོ་རྐང་བ་ལྔའི་བདག་ཉིད་ཀྱིས་ཏེ། དེ་ལ་གསུམ་ལྡན་གྱི་རྐང་བ་གཉིས་དང་།
གཉིས་ལྡན་གྱི་རྐང་བ་གཉིས་དང་། རྩོད་ལྡན་གྱི་རྐང་བ་གཅིག་སྟེ། ས་དང་ཆུ་དང་
མེ་དང་རླུང་དང་སྟོང་པའི་བདག་ཉིད་ནི་གོ་རིམ་བཞིན་དུ་གཙོ་བོའི་རྩ་གཡས་པ་ནས་
སྲོག་ཡང་དག་པར་རྒྱུ་བའི་དཀྱིལ་འཁོར་ལྔའི་བདག་ཉིད་དོ།། དེ་ལྟར་ན་རྩ་གཉིས་
ཀའི་དཀྱིལ་འཁོར་གྱི་ལོའི་ཕུང་པོ་གཉིས་ཀྱིས་དུས་བཞི་པོ་རྣམས་ཀྱི་ལོ་ཡི་གྲངས་
ཏེ། མི་རྣམས་ཀྱི་ལོ་ཁྲི་ཕྲག་གཉིས་ལྷག་པའི་འབུམ་ཕྲག་བཞི་བཅུ་རྩ་གསུམ་སྟེ།
གཙོ་བོའི་དུས་སྦྱོར་གཉིས་གཡོན་དང་གཡས་ཀྱི་རྩའི་དཀྱིལ་འཁོར་ཡང་དག་པར་
རྒྱུ་བ་ལས་སོ། །འདིར་དུས་སོ་སོ་རྣམས་ཀྱི་ཚད་ནི་སྟོང་བ་སྟོང་བ་ནམ་མཁའ་ཀླུ་དང་
ལག་པ་ཐུབ་པ་རི་བོང་ཅན་རྣམས་ཞེས་པ་ནི། ལོ་སྟོང་ཕྲག་ཉི་ཤུ་རྩ་བརྒྱད་ལྷག་པའི་
འབུམ་ཕྲག་བཅུ་བདུན་རྫོགས་ལྡན་དུས་ཀྱི་ཚད་དེ། དཀྱིལ་འཁོར་བཞིའི་རྐང་པ་ཉེ་
- 52 -



བཀའ་བསྡུ་བཞི་བའི་འགྲེལ་བ།
བར་ལོངས་སྤྱོད་པའི་ཕྱིར་རོ། །གསུམ་ལྡན་ལ་ནི་ནམ་མཁའ་མཁའ་སྟོང་རོ་དང་
དགུ་དང་ཉིན་བྱེད་ཅེས་པ་སྟོང་ཕྲག་དགུ་བཅུ་རྩ་དྲུག་ལྷག་པའི་འབུམ་ཕྲག་བཅུ་
གཉིས་ཀྱི་ལོ་ཡི་གྲངས་སུ་རབ་ཏུ་གྲགས་སོ། །སྟོང་བ་སྟོང་བ་མཁའ་དང་རིག་བྱེད་
རོ་དང་ལག་འགྲོ་ཞེས་པ་ནི། སྟོང་ཕྲག་དྲུག་ཅུ་རྩ་བཞི་ལྷག་པའི་འབུམ་ཕྲག་བརྒྱད་
དེ་གཉིས་ལྡན་ལོར་ནི་ཡང་དག་པར་འགྱུར་རོ། །སྟོང་བ་ནམ་མཁའ་མཁའ་མིག་ཡོན
ཏན་ཆུ་གཏེར་རྣམས་ཞེས་པ་ནི། སྟོང་ཕྲག་སུམ་ཅུ་རྩ་གཉིས་ལྷག་པའི་འབུམ་ཕྲག་
བཞི་རྣམས་ཀྱི་ལོའི་གྲངས་ནི་རྩོད་པའི་དུས་ལ་འགྱུར་རོ། །དེ་ལྟར་ན་གསུམ་ལྡན་གྱི་
རྐང་པ་གསུམ་དང༌། གཉིས་ལྡན་གྱི་གཉིས་དང༌། རྩོད་ལྡན་གྱི་རྐང་བ་གཅིག་གོ།
དཀྱིལ་འཁོར་གསུམ་དང་། གཉིས་དང་གཅིག་གི་བདག་ཉིད་དེ། དཀྱིལ་འཁོར་སོ་
སོ་ནི། རྩོད་ལྡན་གྱི་དུས་ཀྱི་ལོའི་ཚད་དེ། ལོ་ནི་འདི་དག་རྣམས་ཀྱིས་དུས་ཀྱི་མཐའ་
རུ་གཟའ་ཚོགས་རྒྱུ་བ་ཁྱིམ་ནི་སྟོང་བ་དག་ལ་གནས། ཞེས་པ་ལ་ལོ་ནི་སྔར་བརྗོད་
པ་འདི་དག་རྣམས་ཀྱིས་དུས་ཀྱི་མཐའ་རུ་སྟེ། དུས་བཞིའི་མཐར་གཟའ་ཚོགས་རྒྱུ་
བ་ནམ་གྲུའི་མཐར་ཁྱིམ་ནི་སྟོང་བ་དག་ལ་གནས་སོ། །སླར་ཡང་ཐ་སྐར་ལ་སོགས་
པའི་རྒྱུ་སྐར་དག་གཟའ་རྣམས་ཀྱི་ལོངས་སྤྱོད་དུ་འགྱུར་རོ། །ཞེས་གསུངས་སོ། །
དུས་བཞི་ཆུང་བ་བསྟན་པའི་བཟང་ངན་ནི། མིའི་ལོ་གྲངས་ཉི་ཁྲི་གཅིག་སྟོང་དྲུག་
བརྒྱའི་བར་ཡིན་ལ། ལོ་གྲངས་དེ་ཡི་བཞི་ཆ་ལྔ་སྟོང་བཞི་བརྒྱ་རེ་རེ་ནི་དུས་བཞི་སོ་
སོའི་ཚད་ཡིན་ཏེ། རྒྱུད་ཀྱི་རྒྱལ་པོ་དཔལ་དུས་ཀྱི་འཁོར་ལོ་ལས། དུས་རྣམས་དག་
གི་ལོ་ཡི་ཚད་ནི་སྟོང་ཕྲག་ཉི་ཤུ་རྩ་གཅིག་རོ་བརྒྱ་དག་དང་བཅས་པ་སྟེ། །རེ་རེ་ཚད་
- 53-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ནི་དུས་དང་མདའ་ཡིས་བསྒྱུར་བའི་མི་རྣམས་དག་གི་ལོ་བརྒྱ་གང་ཡིན་པའོ། །ཞེས་
དང༌། རིགས་ལྡན་པད་དཀར་གྱི་དུས་འཁོར་ཀྱི་རྒྱས་འགྲེལ་དྲི་མེད་འོད་ལས། དུས་
བཞི་པོ་རྣམས་དག་གི་ལོའི་ཚད་ནི་སྟོང་ཕྲག་ཉི་ཤུ་རྩ་གཅིག་རོ་བརྒྱ་དག་དང་བཅས་པ་
སྟེ། རོ་བརྒྱ་ཞེས་པ་དྲུག་བརྒྱ་ལྷག་པའི་སྟོང་ཕྲག་ཉི་ཤུ་རྩ་གཅིག་གི་ཚད་དེར་འགྱུར་
རོ། །རེ་རེ་དག་གི་ཚད་ནི་དུས་དང་མདའ་ཡིས་བསྒྱུར་བའི་ཞེས་པ་ལ། དུས་ནི་བཞིའོ། །
མདའ་ནི་ལྔ་སྟེ་ལྔ་བཅུ་རྩ་བཞི་པོ་དེ་དག་གིས་བསྒྱུར་བ་ནི། དུས་དང་མདའ་ཡིས་
བསྒྱུར་བའོ། །མི་རྣམས་དག་གི་ལོ་བརྒྱ་གང་ཡིན་པའོ་ཞེས་པ་ལོ་བརྒྱ་བསྒྱུར་བ་
བཞི་བརྒྱ་ལྷག་པའི་སྟོང་ཕྲག་ལྔར་འགྱུར་ཏེ། དུས་སོ་སོའི་ཚད་མཉམ་མོ། །ཞེས་
གསུངས་པའི་ཕྱིར་རོ། །
གསུམ་པ་དུས་བཞི་ཆུང་བའི་ངོས་འཛིན་བྱེ་བྲག་ཏུ་བསྟན་པ་ནི། རྩ་བར།
སྐྱོན་མེད་ཡོན་ཏན་ཚང་པ་རྫོགས་ལྡན་ཆོས། ། ཞེས་པ་ནས། ཆོས་སུ་གསུངས་ཞེས་
པའི་བར་ཤོ་ལོ་ཀ་གཅིག་དང་རྐང་བ་གཉིས་བྱུང་། དེའི་དོན་ནི། བསྟན་པར་བསྲེ་
བསླད་ཀྱིས་སྐྱོན་མེད་ཅིང་ཡོན་ཏན་ཐམས་ཅད་ཚང་བ་ནི་སངས་རྒྱས་ཀྱི་བསྟན་པ་
རབ་འབྲིང་མཐའ་གསུམ་ལས་རབ་རྫོགས་ལྡན་གྱི་ཆོས་དང་། དེའི་རྗེས་ནས་བཞི་
ཆ་གཅིག་ཉམས་པ་ནི་གསུམ་ལྡན་སྟོད་ཀྱི་ཆོས་དང་། བཞི་ཆ་གཉིས་ཉམས་པའམ་
ཕྱེད་ཉམས་པར་གྱུར་བ་དེའི་ཚེ་ན་གསུམ་ལྡན་སྨད་དུ་འགྱུར་བ་དང་། གསུམ་ལྡན་
གྱི་ཆོས་ནི་སངས་རྒྱས་ཀྱི་བསྟན་པ་འབྲིང་ཞེས་བྱའོ། །དེ་ནས་བཞི་ཆ་གསུམ་ཉམས་
པའི་ལྷག་མ་གཉིས་ལྡན་གྱི་ཆོས་ཡིན་ལ་དེ་ནི་སངས་རྒྱས་ཀྱི་བསྟན་པ་མཐའ་མ་
-54 -



བཀའ་བསྡུ་བཞི་བའི་འགྲེལ་བ།
ཞེས་བྱའོ། །བཞི་ཆ་བཞི་ཀ་ཉམས་ནས་བཞི་ཆ་གཅིག་ཀྱང་མེད་པར་གྱུར་བའི་ཚེ་
ན་རྩོད་ལྡན་གྱི་ཆོས་ཏེ། དེ་ནི་ལྷ་མིན་ཀླ་ཀློའི་ནག་པོའི་ཆོས་སུ་གསུངས་པ་ཡིན་ཏེ།
རྒྱུད་ཀྱི་རྒྱལ་པོ་དཔལ་དུས་ཀྱི་འཁོར་ལོ་ལས། ལྷུན་པོ་རྒྱབ་ཀྱི་ཕྱོགས་རྣམས་སུ་ནི་
ས་གཞི་དག་ལ་ལྷ་མིན་རྣམས་ཀྱིས་རྒྱལ་བར་དཀའ་བ་འཁོར། །གང་དུ་ཆོས་ནི་རྣམ་
པར་ཉམས་ཤིང་རྩོད་དུས་འཇུག་པ་དེ་དང་དེར་ནི་རབ་ཏུ་བགྲོད་པར་བྱེད། །ཀླ་ཀློ་
རྣམས་ཀྱང་གཡུལ་དུ་བཅོམ་སྟེ་རང་གི་ཆོས་ལ་འགོད་པ་བྱས་ནས་མདུན་དུ་རྣམ་པར་
རྒྱུ། །རྫོགས་ལྡན་གསུམ་ལྡན་གཉིས་ལྡན་དག་དང་རྩོད་དུས་གཞན་ནི་དུས་ཀྱི་སྦྱོར་
བ་དག་གིས་འབྱུང་བར་བྱ། །དུམ་བུ་གང་དུ་སྟོབས་ལྡན་འཁོར་ལོ་ཅན་དེ་རབ་ཏུ་
ཞུགས་པ་དེར་ནི་རྫོགས་ལྡན་དུས་བགྲོད་དེ། །རྒྱལ་པོའི་རྒྱབ་ཏུ་གསུམ་ལྡན་རྩོད་
པའི་དུས་ཀྱང་མདུན་དག་ཏུ་སྟེ་གཉིས་ཀྱི་བར་དུ་གཉིས་ལྡན་ནོ། ། ཞེས་དང་།
དཔལ་མཆོག་དང་པོའི་རྒྱུད་འགྲེལ་དྲི་མེད་འོད་ལས། སའི་དུམ་བུ་གང་དུ་དེ་བཞིན་
གཤེགས་པའི་ཆོས་ནི་རྣམ་པར་ཉམས་ཤིང་དེ་དག་ལས་བཟློག་པའི་ཆོས་འཇུག་པའི་
ས་གཞི་དེར་འཁོར་ལོ་ཅན་ཏེ། རྩོད་དུས་ལ་ཆོས་མིན་རབ་ཏུ་འཇུག་པ་དེ་ཉིད་རྩོད་
དུས་འཇུག་པ་ཞེས་པའི་དོན་ཏོ། །ཆོས་མ་ཡིན་པའི་བདག་ཉིད་རྩོད་པའི་དུས་སོ། །དུམ་
བུ་གང་དང་གང་དུ་ཀླ་ཀློའི་ཆོས་ཞུགས་པའི་དུམ་བུ་དེ་དང་དེ་ཉིད་དུ་རབ་ཏུ་གྱུར་བས་
བགྲོད་པར་བྱེད་པ་ནི་རབ་ཏུ་བགྲོད་པར་བྱེད་པའོ། །ཞེས་དང༌། རྫོགས་ལྡན་གསུམ་
ལྡན་གཉིས་ལྡན་དག་དང་རྩོད་དུས་གཞན་ནི་དུས་ཀྱི་སྦྱོར་བ་དག་གིས་འབྱུང་བར་
འགྱུར་ཞེས་པས་ནི་འདིར་རྫོགས་ལྡན་ལ་སོགས་པ་དུས་བཞི་གཞན་ཏེ། རྫོགས་
-55 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ལྡན་ཆེན་པོ་ལ་སོགས་པ་མ་ཡིན་ནོ་ཞེས་པའི་དོན་ཏོ། །དུས་བཞི་འདི་ནི་དུས་ཀྱིས་སྦྱོར་
བས་འབྱུང་བར་འགྱུར་ཏེ་དུས་ནི་ཁྱིམ་གྱི་འཁོར་ལོ་རྩིབས་བཅུ་གཉིས་པའོ། །དེའི་
སྦྱོར་བ་ནི་དུས་ཀྱི་སྦྱོར་བ་སྟེ་ མཚམས་བཞིའི་དབྱེ་བས་འབྱུང་བར་འགྱུར་རོ། །དུམ་
བུ་གང་དུ་སྟོབས་ལྡན་འཁོར་ལོ་ཅན་ཏེ་རབ་ཏུ་ཞུགས་པ་དེར་ནི་རྫོགས་ལྡན་དུས་
བགྲོད་དེ། རྫོགས་ལྡན་དུས་ཞེས་བྱ་བ་ནི་ཡང་དག་པར་རྫོགས་པའི་སངས་རྒྱས་ཀྱི་
ཆོས་བགྲོད་དོ་ཞེས་པའི་དོན་ཏེ། རྒྱལ་པོའི་རྒྱབ་ཏུ་གསུམ་ལྡན་ཞེས་པ་ནི་རྒྱལ་པོའི་
རྒྱབ་ཏུ་རྫོགས་ལྡན་གྱི་མཐར་ཆོས་ཀྱི་རྐང་བ་གཅིག་མེད་པ་དང༌། གསུམ་ལྡན་གྱི་
མཐར་རྐང་བ་གཉིས་མེད་པ་ནི་གསུམ་ལྡན་དུ་འགྱུར་རོ། །རྩོད་པའི་དུས་ཀྱང་རྒྱལ་
པོའི་མདུན་དག་ཏུ་སྟེ་བསྐལ་བའི་མཐར་ཆོས་ཀྱི་རྐང་པ་བཞི་མེད་པའོ། །གཉིས་
ཀྱི་བར་དུ་གཉིས་ལྡན་ནོ། །ཞེས་པ་ནི། རྩོད་དུས་དང་གསུམ་ལྡན་གཉིས་ཀྱི་བར་དུ་
ཆོས་ཀྱི་རྐང་བ་གསུམ་མེད་པའི་གཉིས་ལྡན་ནོ། །ཞེས་ གསུངས་ པའི་ ཕྱིར་ རོ། །
བཞི་བ་ལ་དཔང་དུ་རུང་བ་བཤད་པ་དང༌། དཔང་དུ་མི་རུང་བ་བཤད་
པ་དང་གཉིས། དང་པོ་ནི། དེ་དང་དེ་ཡི་རྣམ་དབྱེ་རབ་ཤེས་ནས། ཞེས་པ་ནས།
དཔང་གྱུར་གཙུག་གིས་བླང་ཞེས་པའི་བར་ཤོ་ལོ་ཀ་གཅིག་བྱུང་། དེའི་ཚིག་དོན་ནི།
དུས་བཞི་ཆེ་བ་དང་ཆུང་བ་དེ་དང་དེའི་རྣམ་དབྱེ་གོང་དུ་བཤད་པ་ལྟར། རབ་ཏུ་ཤེས་
པར་བྱས་ནས། སངས་རྒྱས་ཀྱི་བསྟན་པ་རིན་པོ་ཆེ་ལ་བྱི་དོར་ལེགས་པར་བྱ་བ་རུ་
འདོད་པ་དང༌། རང་གཞན་ཐམས་ཅད་ལམ་ངན་པ་དང་དམན་པ་ལས་བཟློག་སྟེ།
ངེས་པར་ལེགས་པའི་ལམ་ལ་འཇུག་པའམ་འགོད་པར་འདོད་པའི་སྐྱེས་བུ་རྣམས་
- 56 -



བཀའ་བསྡུ་བཞི་བའི་འགྲེལ་བ།
ཀྱིས་ནི། རྫོགས་ལྡན་ཆོས་ཀྱི་མཆོག་དཔང་ཏུ་གྱུར་བ་རྣམས་གཙུག་གིས་བླང་བར་
བྱ་ ཞེས་ རྫོགས་ ལྡན་ གྱི་ ཆོས་གང་ཡིན་དཔང་དུ་གྱུར་བ་ཡིན་པར་བསྟན་ཏོ། །
གཉིས་པ་དཔང་དུ་མི་རུང་བ་བཤད་པ་ནི། གསུམ་ལྡན་མར་བཅད་
སྐྱོན་དང་བཅས་གྱུར་ཞིང་། །ཞེས་པ་ནས། གནོད་པ་བཞིན་ཞེས་པའི་བར་ཤོ་ལོ་ཀ་
གཅིག་དང་རྐང་བ་གཅིག་བྱུང་། དེའི་ཚིག་དོན་ནི། གསུམ་ལྡན་མར་བཅད་གསུམ་
ལྡན་གཉིས་ལྡན་རྩོད་ལྡན་རྣམས་ཀྱི་ཆོས་ནི་སྐྱོན་དང་བཅས་པར་གྱུར་བ་ཡིན་ཞིང་།
ཚོང་འདུས་ཀྱི་འོ་མ་ལྟ་བུར་བསྲེ་བསླད་དང་བཅས་པའི་གཞུང་ཡུལ་ཕྱོགས་གང་
ན་འདུག་ཀྱང་དཔང་དུ་བྱར་མི་རུང་སྟེ། བསྟན་པ་གོང་མ་གོང་མས་བསྟན་པ་འོག་
མ་འོག་མར་གནོད་པའི་ཕྱིར། དཔེར་ན་གྲུབ་མཐའ་གོང་མ་གོང་མའི་ལུང་རིགས་
ཀྱིས་གྲུབ་མཐའ་འོག་མ་འོག་མ་ལ་གནོད་པ་བཞིན་ཡིན་ཏེ། སྤྱོད་འཇུག་ལས། རྣལ་
འབྱོར་པ་ཡང་བློ་ཁྱད་ཀྱིས། །གོང་མ་གོང་མ་རྣམས་ཀྱིས་གནོད། །ཅེས་གསུངས་
བའི་ཕྱིར། དེས་ན་གསུམ་ལྡན་མར་བཅད་གཞུང་ལུགས་ལ་སྐྱོན་ཞུགས་པས་དེ་ལས་
བཤད་པ་ཐམས་ཅད་བདེན་པའི་ངེས་པ་མེད་པ་ཡིན་ནོ། །
ལྔ་བ་རྫོགས་ལྡན་གྱི་ཆོས་སྐྱོན་མེད་རྣམ་དག་ཏུ་བསྟན་པ་ནི། རྩ་བར། རྫོགས་
ལྡན་ཆོས་ནི་དྲི་མེད་རྒྱལ་བའི་བཀའ། ཞེས་པ་ནས་དོན་དམ་གང་ཡིན་གཞན་སྟོང་
ཉིད་དུ་གསུངས། ཞེས་པའི་བར་ཤོ་ལོ་ཀ་གཉིས་བྱུང་། དེའི་དོན་ནི། རྫོགས་ལྡན་གྱི་
ཆོས་ནི་དྲི་མ་མེད་པའི་རྒྱལ་བའི་ལེགས་པར་གསུང་བའི་བཀའ་དང༌། རྗེ་བཙུན་
བྱམས་མགོན་སོགས་ས་བཅུའི་དབང་ཕྱུག་རྣམས་དང༌། དབུ་མ་པ་ཆེན་པོ་ཐོགས་
- 57 -



ཀུན་མཁྱེན་དགོངས་རྒྱན། །
དེབ་ཕྲེང་དང་པོ།
མེད་སོགས་ངེས་དོན་དབུ་མ་ཆེན་པོའི་ཤིང་རྟའི་སྲོལ་འབྱེད་ཆེན་པོ་རྣམས་ཀྱིས་
ལེགས་པར་གསུངས་པ་ཡིན་པ་དང་ཉེས་སྐྱོན་མེད་ཅིང་ཡོན་ཏན་མཆོག་ཏུ་མངའ་
བ་རྣམས་དེ་ཡིན་ནོ། །དེ་ཡང་འཇམ་དཔལ་གྱི་རང་གི་ལྟ་བ་མདོར་བསྟན་སོགས་དང་།
ཀླུ་སྒྲུབ་ཀྱི་བསྟོད་ཚོགས་དྲུག་སོགས་དང་། རིགས་ལྡན་པད་དཀར་གྱི་རྒྱས་འགྲེལ་
དྲི་མེད་འོད་དང་། བྱམས་མགོན་གྱི་བྱམས་ཆོས་སྡེ་ལྔ་དང༌། ཐོགས་མེད་ཀྱི་རྒྱུད་བླ་
ཐོགས་འགྲེལ་ སོགས་ནས་ངེས་གསང་དབུ་མ་ཆེན་པོ་རྫོགས་ལྡན་གྱི་ཆོས་འདི་རྒྱ་ཆེར་
བསྟན་པ་ཡིན་ནོ། །རྫོགས་ལྡན་ཆོས་མཆོག་དེ་ཡི་ལུགས་ལ་ཆོས་དང་ཆོས་ཉིད་ཐམས་
ཅད་རང་སྟོང་མིན་པས་ན་རང་སྟོང་དང་གཞན་སྟོང་ལེགས་པར་རྣམ་པར་ཕྱེ་ནས་ཀུན་
རྫོ་བ་གང་ཡིན་པ་ཐམས་ཅད་རང་སྟོང་ཡིན་པ་དང༌། དོན་དམ་བདེན་པ་གང་ཡིན་
པ་དེ་ནི་རང་སྟོང་མ་ཡིན་པར་གཞན་སྟོང་ཉིད་དུ་རྫོགས་ལྡན་ཆོས་ལས་གསུངས་ཏེ།
རྗེ་བཙུན་བྱམས་པས་ངོ་བོ་ཉིད་དང་བོ་གཉིས་ཀུན་རྫོབ་རང་སྟོང་དང་ཕྱི་མ་དོན་དམ་
གཞན་སྟོང་ཡིན་པ་ལ་དགོངས་ནས་དབུས་མཐར། གང་ཟག་དང་ནི་ཆོས་རྣམས་
ཀྱི། །དངོས་པོ་མེད་འདིར་སྟོང་བ་ཉིད། །དངོས་མེད་པ་ཡི་དངོས་ཡོད་པ། །དེ་ནི་དེ་
ལས་སྟོང་ཉིད་གཞན། །ཞེས་དང༌། རྒྱུད་བླ་མ་ལས། རྣམ་དབྱེ་བཅས་པའི་མཚན་
ཉིད་ཅན། །གློ་བུར་དག་གི་ཁམས་སྟོང་གི། །རྣམ་དབྱེ་མེད་པའི་མཚན་ཉིད་ཅན། །
བླ་མེད་ཆོས་ཀྱི་སྟོང་མ་ཡིན། །ཞེས་གསུངས་པ་དང་། རྒྱུད་བླ་ཐོགས་འགྲེལ་དུ་མདོ་
དྲངས་པ་ལས། གང་ཞིག་གང་ན་མེད་པ་དེ་ནི་དེས་སྟོང་ངོ༌། །གང་ཞིག་ལྷག་མར་
གྱུར་པ་དེ་ནི་དེ་ལ་རྟག་པར་ཡོད་དོ། །ཞེས་གསུངས་པ་དང་། སྟོང་པ་ཉིད་ཆེན་པོའི་
- 58 -



བཀའ་བསྡུ་བཞི་བའི་འགྲེལ་བ།
མདོ་ལས། གང་ན་གང་མེད་པ་དེ་ནི་དེས་སྟོང་ངོ༌། །ཞེས་ཡང་དག་པ་ཇི་ལྟ་བ་དེ་བཞིན་
དུ་རབ་ཏུ་ཤེས་ལ་དེ་ལ་ལྷག་མར་གྱུར་པ་གང་ཡིན་པ་དེ་ནི་འདི་ན་ཡོད་དོ། །ཞེས་ཡང་
དག་པར་ཇི་ལྟ་བ་བཞིན་དུ་རབ་ཏུ་ཤེས་སོ། །ཞེས་དང་། མྱང་འདས་ཆེན་པོའི་མདོ་
ལས། མྱ་ངན་ལས་འདས་པ་ནི་མི་སྟོང་བ་ཉིད་དོ། །དེ་ལས་གཞན་ནི་སྟོང་བའི་སྟོང་
བ་ཉིད་དོ། །ཞེས་དང་། དཀོན་མཆོག་སྤྲིན་མདོ་ལས། རིགས་ཀྱི་བུ་གལ་ཏེ་དོན་དམ་
པ་མེད་ཟིན་ན་ཚངས་པར་སྤྱོད་པ་དོན་མེད་པར་འགྱུར་རོ། །དེ་བཞིན་གཤེགས་པ་
རྣམས་འབྱུང་བ་ཡང་དོན་མེད་པར་འགྱུར་རོ། །གང་གི་ཕྱིར་དོན་དམ་པ་ཡོད་པས་ན།
བྱང་ཆུབ་སེམས་དཔའ་རྣམས་དོན་དམ་པ་ལ་མཁས་པ་ཞེས་བྱའོ། །ཞེས་ཀུན་རྫོབ་
རང་སྟོང་དང་། དོན་དམ་གཞན་སྟོང་དུ་གསུངས་པ་དང་། འཕགས་པ་ཀླུ་སྒྲུབ་ཀྱི་ཆོས་
དབྱིངས་བསྟོད་པ་ལས། སྟོང་པ་ཉིད་ནི་སྟོན་པའི་མདོ། །རྒྱལ་བས་ཇི་སྙེད་གསུངས་
པ་གང༌། །དེ་དག་ཀུན་གྱིས་ཉོན་མོངས་ལྡོག །ཁམས་ཏེ་ཉམས་པར་བྱེད་མ་ཡིན། །
ཞེས་ཉོན་མོངས་ཀུན་རྫོབ་རང་སྟོང་དང་། ཁམས་དོན་དམ་གཞན་སྟོང་ལ་དགོངས་
ཏེ་གསུངས་པ་དང་། སྒོམ་རིམ་ལས། མ་སྐྱེས་པ་ཡི་སྟོང་ཉིད་གཅིག །གཅིག་ནི་སྐྱེས་
པའི་སྟོང་པ་སྟེ། །མ་སྐྱེས་པ་ཡི་སྟོང་ཉིད་མཆོག །སྐྱེས་པའི་སྟོང་བ་འཇིག་པ་ཡིན། །
ཞེས་དང་། ཀླུ་སྒྲུབ་ཀྱི་བྱང་ཆུབ་སེམས་འགྲེལ་ལས། །དགེ་དང་མི་དགེ་རྣམ་རྟོག་ནི། །
རྒྱུན་ཆད་པ་ཡི་མཚན་ཉིད་ཅན། །སངས་རྒྱས་རྣམས་ཀྱིས་སྟོང་ཉིད་གསུངས། །གཞན་
ནི་སྟོང་བར་མི་བཞེད་དོ། །ཞེས་དོན་དམ་མ་སྐྱེས་པའི་སྟོང་ཉིད་གཞན་སྟོང་། ཀུན་
རྫོབ་སྐྱེས་པའི་སྟོང་ཉིད་རང་སྟོང་ཉིད་ཀྱི་དབྱེ་བ་གསུངས་པ་དང་། མགོན་པོ་བྱམས་
-59 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པས་ངོ་བོ་ཉིད་གསུམ་ལ་རིམ་པར་དགོངས་ཏེ། དབུས་མཐར། དངོས་མེད་དེ་ཡི་
དངོས་མ་ཡིན། །རང་བཞིན་གྱིས་ནི་སྟོང་བར་འདོད། །ཅེས་དང་། མདོ་སྡེ་རྒྱན་དུ།
མེད་པའི་སྟོང་བ་ཉིད་ཤེས་ཤིང་། །དེ་བཞིན་ཡོད་པའི་སྟོང་ཉིད་དང་། །རང་བཞིན་
སྟོང་བ་ཉིད་ཤེས་ན། །སྟོང་ཉིད་ཤེས་པ་ཞེས་བརྗོད་དོ། །ཞེས་སོགས་རྒྱ་ཆེར་གསུངས་
པའི་ཕྱིར་རོ། །
གཉིས་པ་བདེན་གཉིས་ཀྱིས་རྣམ་བཞག་བཤད་པ་ལ། བདེན་གཉིས་ཀྱི་
གནས་ལུགས་བསྟན་པ། བདེན་གཉིས་ཀྱི་ངོ་བོ་དེ་ཉིད་དང་གཞན་དུ་བརྗོད་དུ་མེད་
པར་ བསྟན་ པ། གཞན་ ལུགས་ ཧ་ ཅང་ ཐལ་ ཆེས་ཤིང་རང་ལུགས་སྐྱོན་མེད་
པར་བསྟན་པ་དང་གསུམ། དང་པོ་ནི། རྩ་བར། གང་ཕྱིར་བདེན་པ་གཉིས་ལ་
བདེན་ལུགས་གཉིས། །ཞེས་པ་ནས། གཉིས་སུ་གསུངས་པའི་ཕྱིར་ཞེས་པའི་བར་
རྐང་བ་དྲུག་བྱུང་། དེའི་ཚིག་དོན་ནི། གང་ཕྱིར་ཤེས་པར་བྱ་བ་ལ་དབྱེ་ན་དོན་དམ་དུ་
བདེན་པ་དང་། ཀུན་རྫོབ་ཏུ་བདེན་པ་གཉིས་ལས་མི་འདའ་བ་ཡིན་ཏེ། ཡབ་སྲས་
མཇལ་བའི་མདོ་ལས། ཤེས་པར་བྱ་བ་ཡང་ཀུན་རྫོབ་དང་དོན་དམ་པའི་བདེན་པ་
གཉིས་པོ་འདིར་ཟད་དོ། །ཞེས་དང་། ཏིང་ངེ་འཛིན་གྱི་མདོ་ལས་ཀྱང་། གང་ཞིག་ཀུན་
རྫོབ་དེ་བཞིན་དོན་དམ་སྟེ། །བདེན་པ་གསུམ་པ་གང་ཡང་མ་མཆིས་སོ། །ཞེས་དང་།
དབུ་མ་རྩ་ཤེས་ལས། སངས་རྒྱས་རྣམས་ཀྱིས་ཆོས་བསྟན་པ། །བདེན་པ་གཉིས་ལ་
ཡང་དག་བརྟེན། །ཞེས་དང་། དེ་ཉིད་ཀྱི་འགྲེལ་བ་ལས། བདེན་པ་གང་ཡིན་ལ་ཕྱེ་ན་
དོན་དམ་དུ་བདེན་པ་དང་། ཀུན་རྫོབ་ཏུ་བདེན་པ་གཉིས་ལས་མི་འདའ་ཞིང་། ཞེས་
- 60-



བཀའ་བསྡུ་བཞི་བའི་འགྲེལ་བ།
གསུངས་བའི་ཕྱིར། བདེན་ལུགས་ཀྱང་གཉིས་ཏེ། དོན་དམ་པའི་ཆོས་རྣམས་དོན་
དམ་དུ་མི་བསླུ་བ་དང༌། ཀུན་རྫོབ་བདེན་པའི་ཆོས་རྣམས་ཀུན་རྫོབ་ཏུ་མི་བསླུ་བ་
ཡིན་པར་འདིའི་འགྲེལ་བར་གསུངས་པ་དང་། ཐེག་མཆོག་དབུ་མའི་ཟིན་བྲིས་ལས།
དོན་དམ་པའི་ཡེ་ཤེས་རྣམ་པ་ཐམས་ཅད་པ་གནས་ལུགས་ཀྱི་དོན་དེ་ནི་འཕགས་པ་
རྣམས་ཀྱི་སོ་སོར་རང་གི་རིག་པའི་ངོ་བོར་བྱུང་ཞིང་གནས་ལུགས་ལ་གྲུབ་པས་ན་
དོན་དམ་པར་བདེན་པ་དང༌། གློ་བུར་འཁོར་བའི་ཆོས་རྣམས་ནི་བྱིས་པ་རྣམས་ཀྱི་
ངོ་བོར་བདེན་པས་ན་ཀུན་རྫོབ་ཏུ་བདེན་པའོ། །ཞེས་གསུངས་བའི་ཕྱིར། འདིའི་
སྐབས་སུ་དཔྱད་པར་བྱ་བ་འདི་ཡོད་དེ། འདི་ཉིད་ཀྱི་འགྲེལ་བ་ཕྱོགས་མེད་རིས་
མེད་ལས། ཟླ་བ་གཉིས་སྣང་ལ་སོགས་པ་ཀུན་རྫོབ་དུ་ཡང་བསླུ་བ་རྣམས་ནི་ལོག་
པའི་ཀུན་རྫོ་བ་དང་ཀུན་རྫོབ་ཙམ་ཞེས་གསུངས་ཀྱི་ཡང་དག་ཀུན་རྫོབ་དང་ཀུན་རྫོབ་
ཀྱི་བདེན་པ་ནི་མ་ཡིན་ཏེ། སྣང་དུ་འདྲ་ཡང་དོན་བྱེད་དག །ནུས་པའི་ཕྱིར་དང་མི་
ནུས་ཕྱིར། །ཡང་དག་ཡང་དག་མ་ཡིན་པའི། །ཀུན་རྫོབ་ཀྱི་ནི་དབྱེ་བ་བྱས། ཞེས་
སོགས་གང་གསུངས་པའོ། །དེས་ན་ཀུན་རྫོབ་དེ་གཉིས་ལ་ཁྱད་པར་ཡོད་ཀྱང་འཁོར་
དང་བཅས་པ་ལ་དགོངས་ནས་སྐབས་མང་པོར་ཀུན་རྫོབ་བདེན་པ་ཞེས་པ་དང་། འཇིག་
རྟེན་ཀུན་རྫོབ་ཀྱིས་ཞེས་པ་དང་། འཇིག་རྟེན་གྱི་བདེན་པས་ཞེས་སོགས་གསུངས་སོ། །
ཞེས་དང་། རི་ཆོས་ལས། ཀུན་བཏགས་ངོ་བོ་ཉིད་མེདཔ་ནི། རང་གི་མཚན་ཉིད་ཀྱིས་
མེད་པ་སྟེ་ཀུན་རྫོབ་ཙམ་མམ་ལོག་པའི་ཀུན་རྫོབ་ཏུ་གྲུབ་པ་ཙམ་ལས་ཀུན་རྫོབ་བདེན་
པའམ་ཡང་དག་ཀུན་རྫོབ་ཏུ་ཡང་མ་གྲུབ་པོ། །ཞེས་གསུངས་པ་དང་། ཐེག་མཆོག་
- 61 -



ཀུན་མཁྱེན་ དགོངས་རྒྱན།
དེབ་ཕྲེང་དང་པོ།
དབུ་མའི་རབ་བྱེད་དང་པོ་ལས། ཀུན་བརྟགས་ནམ་ཡང་མེད་མོད་འཁྲུལ་ངོར་སྣང་། །
ཀུན་རྫོབ་ཙམ་ལ་ལྟོས་པའི་དབུ་མའོ། །ཞེས་དང་། དེའི་རབ་བྱེད་ལྔ་བ་ལས། ཐེག་
པ་ཆེན་པོར་ཆོས་ལྔ་བསྟན་པ་ནི། །ཞེས་པ་ནས། དང་པོ་གཉིས་ནི་ཀུན་རྫོབ་ཙམ་ཡིན་
ལ། །གསུམ་པ་ཀུན་རྫོབ་བདེན་པ་ཉིད་དུ་བཤད། །ཐ་མ་གཉིས་ནི་དོན་དམ་དངོས་
རྣམ་གྲངས། །ཞེས་དང་། ཡང་དེའི་རབ་བྱེད་བདུན་པ་ལས། རང་ལུགས་ཀུན་རྫོབ་
ཙམ་དང་ཀུན་རྫོབ་བདེན། །ཀུན་བཏགས་གཞན་དབང་གཉིས་ལ་རིམ་བཞིན་སྦྱོར། །
ཞེས་སོགས་ཀྱིས་གསུང་ཟིན་ལ་ལོག་པའི་ཀུན་རྫོབ་དང་། ཀུན་བཏགས་ཀྱི་ཆོས་
རྣམས་ཀུན་རྫོབ་བདེན་པ་མ་ཡིན་པ་ལྟ་བུར་གསུངས་པ་དང༌། ཡང་བདེན་གཉིས་
གསལ་བའི་ཉི་མ་ལས། རྣམ་ཤེས་ཀྱི་ཡུལ་གང་ཞིག གཤིས་ལ་རང་གི་ངོ་བོ་བདེན་
པས་སྟོང་བ་ནི། ཀུན་རྫོབ་བདེན་པའི་མཚན་ཉིད་དང་། འཕགས་པའི་ཡེ་ཤེས་དམ་
པའི་ཡུལ་གང་ཞིག གཤིས་ལ་རང་གི་ངོ་བོ་བདེན་པས་མི་སྟོང་བ་ནི། དོན་དམ་བདེན་
པའི་མཚན་ཉིད་དེ། བདེན་གཉིས་ལས། ཀུན་རྫོབ་དང་ནི་བདེན་པའི་དོན། །བདེན་
གཉིས་ཐུབ་པའི་གསུངས་པ་ལ། །ཇི་ལྟར་སྣང་བ་འདི་ཁོ་ན། །ཀུན་རྫོབ་གཞན་ནི་
གཅིག་ཤོས་ཞེས་དབུ་མ་བདེན་གཉིས་ཀྱི་ལུང་ཤེས་བྱེད་དང་བཅས་ཏེ་གསུངས་པ་
དང་། ཡང་བདེན་གཉིས་གསལ་བའི་ཉི་མ་ལས། གྲངས་ངེས་ནི་ཤེས་བྱ་ཐམས་ཅད་
དོན་དམ་དཔྱོད་པའི་རིགས་པས་དཔྱད་མི་བཟོད་པ་རྣམ་ཤེས་ཀྱི་ཡུལ་དང་། བཟོད་
པ་ཡང་དག་ཡེ་ཤེས་ཀྱི་ཡུལ་གཉིས་སུ་གྲངས་ངེས་པས་དོན་དམ་བདེན་པ་དང༌། ཀུན་
རྫོབ་བདེན་པ་གཉིས་སུ་གྲངས་ངེས་སོ། །ཞེས་དང༌། ཤེར་ཊཱིཀ་སྔོན་མེད་ལེགས་
-62 -



བཀའ་བསྡུ་བཞི་བའི་འགྲེལ་བ།
བཤད་ལས། མཚན་ཉིད་གསུམ་བདེན་པ་གཉིས་སུ་འདུས་ལ་ཞེས་གསུངས་པ་སོགས་
ཀྱིས་ཀུན་རྫོབ་ཀྱི་ཆོས་ལ་ཀུན་རྫོབ་བདེན་པ་ཡིན་པས་ཁྱབ་པ་ལྟ་བུར་གསུངས་པ་
ཡིན་ནོ། །དམ་པ་དེ་དག་གི་གསུང་ཟིན་གྱི་དགོངས་པ་གཅིག་ཏུ་དྲིལ་ན་སྤྱིར་བདེན་
གཉིས་གསལ་བའི་ཉི་མ་ལྟར་ཀུན་རྫོབ་ཀྱི་ཆོས་རྣམས་རྣམ་ཤེས་ཀྱི་ཡུལ་ཡིན་པ་ཙམ་
གྱིས་ཀུན་རྫོབ་བདེན་པར་འཇོག་སྟེ། བདེན་པ་གཉིས་སུ་ཕྱེ་བའི་ཀུན་རྫོབ་བདེན་པ་
དང༌། ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་སུ་ཕྱེ་བའི་ཀུན་རྫོབ་ཀྱི་
བདེན་པ་གཉིས་མི་འདྲ་བའི་ཕྱིར་ཏེ། སྔ་མ་ནི་རྣམ་ཤེས་ཀྱི་ངོར་བདེན་པའམ་རྟོག་
པའི་ཞེན་ངོ་དང་། མངོན་སུམ་གྱི་སྣང་ངོ་གང་དུ་བདེན་ཀྱང་ཀུན་རྫོབ་ཏུ་བདེན་པར་
འཇོག་དགོས་པ་གང་ཞིག ཕྱི་མ་ནི། གསལ་སྣང་ཅན་གྱི་ཤེས་པ་ལ་དོན་བྱེད་ནུས་
སུ་སྣང་བ་ལྟར་དོན་བྱེད་ནུས་སུ་བདེན་པ་ལ་བྱེད་པའི་ཕྱིར། རྟགས་དང་བོ་གྲུབ་སྟེ།
ཐེག་མཆོག་དབུ་མ་ལས། ཀུན་རྫོབ་བདེན་པ་ཀུན་རྫོབ་ཁོ་ནར་བདེན། །དོན་དམ་
ཁོ་ནར་བདེན་པ་དོན་དམ་སྟེ། །ཞེན་ངོར་བདེན་པ་སྣང་ངོར་བདེན་པ་གཉིས། །
ཀུན་རྫོབ་ཡིན་ཕྱིར་ཞེས་དང་། ཐེག་མཆོག་དབུ་མའི་ཟིན་བྲིས་ལས། གློ་བུར་འཁོར་
བའི་ཆོས་རྣམས་ནི། བྱིས་པ་རྣམས་གྱི་ངོ་བོར་བདེན་པས་ན་ཀུན་རྫོབ་ཏུ་བདེན་པའོ། །
ཞེས་གསུངས་བའི་ཕྱིར། རྟགས་གཉིས་པ་གྲུབ་སྟེ། ཐེག་མཆོག་དབུ་མ་ལས། ཐོག་
མེད་བསགས་པའི་མ་རིག་བག་ཆགས་ལ།། འཕྲལ་གྱི་འཁྲུལ་རྒྱུས་མ་སླད་གསལ་
སྣང་ཅན། །བླང་ དོར་བྱེ་བའི་ཡུལ་དུ་འོས་པ་ནི། །ཡང་དག་ཀུན་རྫོབ་ཅེས་བྱར་མཁས་
རྣམས་འདོད། །ཅེས་གསུངས་པ་དང་། དབུ་མ་བདེན་གཉིས་ལས།སྣང་དུ་འདྲ་ཡང་
- 63-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དོན་བྱེད་དག །ནུས་པའི་ཕྱིར་དང་མི་ནུས་ཕྱིར། །ཡང་དག་ཡང་དག་མ་ཡིན་པའི། །
ཀུན་རྫོབ་ཀྱི་ནི་དབྱེ་བ་བྱས། །ཞེས་གསུངས་བའི་ཕྱིར། དེ་ལྟར་ན་སྔར་བཀོད་པའི་
བཀའ་བསྡུ་བཞི་བའི་འགྲེལ་བ་དང༌། ཐེག་མཆོག་དབུ་མའི་གསུང་ཟིན་ལ། ལོག་
པའི་ཀུན་རྫོབ་དང་། ཀུན་བཏགས་ཀྱི་ཆོས་རྣམས་ཀུན་རྫོབ་བདེན་པ་མ་ཡིན་པ་ལྟ་
བུར་གསུངས་པ་ནི། སྤྱིར་ཀུན་རྫོབ་བདེན་པ་མ་ཡིན་པར་གསུངས་པ་མིན་པར་ཡང་
དག་ཀུན་རྫོབ་དང་ལོག་པའི་ཀུན་རྫོབ་གཉིས་སུ་ཕྱེ་བའི་ཡང་དག་ཀུན་རྫོབ་བམ་ཀུན་
རྫོབ་ཀྱི་བདེན་པ་མ་ཡིན་པར་གསུངས་པ་ཡིན་ཞེས་བྱས་ན། བདེན་གཉིས་གསལ་
བའི་ཉི་མར། བདེན་གཉིས་ཀྱི་མཚན་ཉིད་བཞག་པ་དེ་དང་། དབུ་མ་བདེན་གཉིས་
ཀྱི་ཡང་ལོག་སྟོན་བྱེད་ཀྱི་གཞུང་བཀོད་པ་དང༌། ཡབ་སྲས་མཇལ་བའི་མདོ་སོགས་
གཞུང་ སྤྱི་དང་མཐུན་སྙམ། འོན་ཀྱང་བདག་ལྟ་བུའི་མཐའ་གཅིག་ཏུ་ཁ་ཚོན་གཅོད་
དཀའ་བས་གཟུར་གནས་མཁས་པ་རྣམས་ཀྱིས་སླར་དཔྱད་པར་མཛོད་ཅིག ཡང་
བདེན་པ་གཉིས་ལ་སྣང་ལུགས་གཉིས་ཡོད་དེ། དོན་དམ་བདེན་པ་ནི། སྤྲོས་བྲལ་
རྣམ་པར་མི་རྟོག་པའི་ཡེ་ཤེས་ལ་སྣང་བ་ཡིན་གྱི་ཀུན་རྟོག་རྣམ་ཤེས་ལ་སྣང་མི་སྲིད་
པ་དང༌། ཀུན་རྫོབ་ནི། རྣམ་ཤེས་ལ་སྣང་བ་དང༌། དབང་བོ་གཟུགས་ཅན་པ་ལ་
སྣང་བ་ཡོད་པར་ཆོས་རྗེ་ཀུན་མཁྱེན་ཆེན་པོས་གསུངས་པ་དང༌། གཞན་ཡང་བྱིས་
པ་སོ་སོའི་སྐྱེ་བོ་རྣམས་ལ་ཡང་དག་པ་ཉིད་དྲི་མས་བསྒྲིབས་ནས་ཡང་དག་པ་མ་ཡིན་
པ་ཀུན་རྫོབ་ཀྱི་གཟུགས་སོགས་ཀུན་ཏུ་སྣང་བ་ཡིན་ལ། བྱང་སེམས་འཕགས་པ་
རྣམས་ཀྱིས་རྣམ་ཤེས་ཀྱི་སྒྲིབ་གཡོག་དེ་བསལ་ནས་གནས་ལུགས་དེ་བཞིན་ཉིད་
- 64 -



བཀའ་བསྡུ་བཞི་བའི་འགྲེལ་བ། །
སྣང་བ་ཡིན་ཏེ། མདོ་སྡེ་རྒྱན་ལས། བྱིས་པ་ཡང་དག་ཉིད་བསྒྲིབས་ནས། །ཡང་དག་
མ་ཡིན་ཀུན་ཏུ་སྣང་། །བྱང་ཆུབ་སེམས་དཔའ་དེ་བསལ་ནས། །ཡང་དག་ཉིད་ནི་ཀུན་
ཏུ་སྣང་། །ཞེས་གསུངས་པའི་ཕྱིར། ཡང་བདེན་པ་གཉིས་ལ་སྟོང་ལུགས་གཉིས་སུ་
མཆིས་སྟེ། འདི་ཉིད་ཀྱི་འགྲེལ་བ་ལས། དོན་དམ་ནི། གཤིས་ལུགས་ལ་རང་གིས་
མི་སྟོང་ཞིང་། ཀུན་རྫོབ་ཀྱི་ཆོས་ཐམས་ཅད་ཀྱིས་སྟོང་བའི་གཞི་ཡིན་པའི་ཕྱིར། གཞན་
སྟོང་ཟབ་མོ་ཆོས་ཉིད་ཀྱི་སྟོང་ལུགས་ཏེ། མེད་དགག་མ་ཡིན་པའི་སྟོང་བ་ཉིད་དང་། ཞེས་
པ་ནས། ཀུན་རྫོབ་ནི། གཤིས་ལུགས་ལ་རང་རང་ངོ་བོས་སྟོང་བའི་ཕྱིར། ཞེས་གསུངས་
པ་དང་། ཀུན་མཁྱེན་ཆེན་པོའི་དོན་གསལ་ལས། ཀུན་རྫོབ་བདེན་པ་རང་གིས་སྟོང་། །
དོན་དམ་བདེན་པ་གཞན་སྟོང་སྟེ། །སྟོང་ཚུལ་དེ་ལྟར་མ་ཤེས་ན། །རྒྱལ་བའི་བཀའ་
ལ་རྨོངས་པ་ཡིན། །ཞེས་སོགས་གསུངས་ཤིང་། ཀུན་རྫོབ་སྣང་གྲགས་ཀྱི་ཆོས་འདི་
རྣམས་གཤིས་ལུགས་ལ་གྲུབ་ཅེས་པ་དང༌། དེ་དག་ཆོས་ཉིད་ཆོས་སྐུ་ཕྱག་རྒྱ་ཆེན་
པོར་རང་བྱུང་ཡིན་ཞེས་སོགས་སུ་འདོད་ན། སྒྲོ་འདོགས་པའི་མཐར་ལྟུང་བ་དང་།
དོན་དམ་ཆོས་སྐུ་ཕྱག་རྒྱ་ཆེན་པོ་རང་བྱུང་ཡེ་ཤེས་ལ་སོགས་པའང་རང་སྟོང་ཡིན་
པས་གཤིས་ལུགས་ལ་མ་གྲུབ་པ་དང་མེད་དགག་ཡིན་ཞེས་འདོད་ན་སྐུར་འདེབས་
ཀྱི་མཐར་ལྟུང་བས་ན། དེ་འདྲའི་སྒྲོ་འདོགས་སྐུར་འདེབས་ཀྱི་རྣམ་པ་མང་པོ་དག་
ཤེས་པར་བྱས་ནས་མཐའ་ཐམས་ཅད་དང་བྲལ་དགོས་ཀྱི་གང་རུང་དང་བྲལ་བས་
མི་ཆོག་སྟེ་འཕགས་པ་ཀླུ་སྒྲུབ་ཀྱིས་མེད་པའི་མཐའ་འགོགས་པ་ལ་བསྟོད་པའི་ཚོགས་
གསུངས་པའི་རྗེས་སུ། ཡོད་པའི་མཐའ་འགོག་པ་ལ་རིགས་པའི་ཚོགས་གསུངས་ཏེ།
- 65 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
རིགས་པ་དྲུག་ཅུ་པར། རེ་ཞིག་ཉེས་ཀུན་འབྱུང་བའི་གནས། །མེད་ཉིད་རྣམ་པར་
བཟློག་ཟིན་གྱིས། །རིགས་པ་གང་གིས་ཡོད་ཉིད་ཀྱང་། །བཟློག་པར་འགྱུར་པ་མཉན་
པར་གྱིས།། ཞེས་གསུངས་བའི་ཕྱིར། ཀུན་རྫོབ་བདེན་པ་ནི། འགལ་བ་འདུས་ན་
སྐྱོན་ཡོད་པ་ཡིན་ཏེ། གཟུགས་མེད་གཟུགས་བཟང་དང་ལུས་མེད་པའི་ལུས་དང༌།
སྲིད་པ་མེད་པའི་སྲིད་པ་སོགས་ཀུན་རྫོབ་ལ་མི་སྲིད་པའི་ཕྱིར། དོན་དམ་བདེན་པ་
ནི་འགལ་བ་འདུས་ཀྱང་སྐྱོན་མེད་པ་ཡིན་ཏེ། དེ་ནི་གཟུགས་མེད་གཟུགས་བཟང་
དང་རྣམ་པ་ཀུན་ལྡན་རྣམ་པ་མེད་པ་སོགས་ཡིན་པའི་ཕྱིར། ལ་སོགས་པས་སྒྲས་རྟོག་
གེ་ཅན་གྱི་སྤྱོད་ཡུལ་དང༌། རྣལ་འབྱོར་ཅན་གྱི་སྤྱོད་ཡུལ་དང༌། ཐུན་མོང་དང་ཐུན་
མོང་མ་ཡིན་པ་དང༌། རྣམ་པར་བརྟགས་པའི་གཟུགས་སོགས་དང་། ཆོས་ཉིད་ཀྱི་
གཟུགས་ལ་སོགས་པ་རྒྱ་ཆེར་གསུངས་པ་རྣམས་བཟུང་། ཞེས་གསུངས་སོ། །ཀུན་
རྫོབ་བདེན་པ་ནི། ཆོས་ཅན་དང་། དོན་དམ་བདེན་པ་ནི་ཆོས་ཉིད་བདེ་བར་གཤེགས་
པའི་སྙིང་པོ་ཡིན་ནོ།། འདུས་བྱས་འདུས་མ་བྱས་ཞེས་པའི་དོན་ནི། འདི་ཉིད་ཀྱི
རང་འགྲེལ་ལས། ཤེས་བྱ་ལ་ཕྱེ་ན་འདུས་བྱས་དང་འདུས་མ་བྱས་སོ། །འདུས་བྱས་ལ་
ཕྱེ་ན་བེམ་པོ་དང་རིག་པ་སྟེ་༑ འདུས་མ་བྱས་ལ་ཕྱེ་ན་ཡང་བེམ་པོ་དང་རིག་པའོ། །དེ་
ལ་འདུས་བྱས་ཡིན་པའི་བེམ་པོ་ནི། བྲག་རི་ལ་སོགས་པའོ།། འདུས་བྱས་ཡིན་པའི་
རིག་པ་ནི། རྣམ་ཤེས་ཚོགས་བརྒྱད་འཁོར་དང་བཅས་པ་དང་། གཞན་བྱུང་ཡེ་ཤེས་
རྣམས་སོ། །ཞེས་པ་ནས། ཤེས་བྱ་ལ་ཕྱེ་ན་རང་མི་རིག་པ་དང་རང་རིག་པ་དག་ཏུ་
ཁ་ཚོན་ཆོད་པའི་ཕྱིར་རོ། །དེ་ལྟ་བས་ན་འདུས་མ་བྱས་ནམ་མཁའ་བེམ་པོ་ཡིན་ན།
- 66 -



བཀའ་བསྡུ་བཞི་བའི་འགྲེལ་བ།
དངོས་པོར་ཐལ། ཞེས་པ་དང༌། ཆོས་དབྱིངས་རིག་པའམ་ཤེས་པ་ཡིན་ན་མི་རྟག་
པར་ཐལ། ཞེས་པ་ལ་སོགས་པ་སྨྲ་བ་རྣམས་ཀྱིས་ནི། རྫོགས་ལྡན་གྱི་ཆོས་མཆོག་
ཁྱད་འཕགས་རྣམས་ཀྱི་ཁུངས་མ་ཆོད་ཅིང་དོན་མ་རྟོགས་པ་ཉིད་དུ་བས་སོ། །རིག་
པའམ་ཤེས་པ་གང་ཡིན་མི་རྟག་པ་ཡིན་ན། ཆོས་དབྱིངས་དེ་བཞིན་ཉིད་ཀྱང་མི་རྟག་
པ་ཡིན་པར་འགྱུར་ཏེ་རིག་པའི་མཆོག་དང་ཤེས་པའི་མཆོག་ཡིན་པའི་ཕྱིར་རོ། །དེ་
འདོད་ན་འདུས་མ་བྱས་ཡིན་པར་འགལ་ལོ། །དེ་རིག་པའམ་ཤེས་པ་མ་ཡིན་ན་ནི་
གཤིས་ལུགས་མཐར་ཐུག་པའི་ཤེར་ཕྱིན་དང་། ཡོངས་གྲུབ་བཅུ་གཉིས་ཀྱང་མ་ཡིན་
པར་འགྱུར་ལ། ཞེས་པ་ནས། དོན་དམ་པ་མཚན་བརྗོད་དུ་གསུངས་བའི་དོན་ཐམས་
ཅད་མ་ཡིན་པར་འགྱུར་ལ། འདོད་མི་ནུས་ཏེ། དེ་ལས་བཟློག་པ་ཡིན་པར་རྫོགས་
ལྡན་གྱི་ཆོས་མཆོག་ཁྱད་འཕགས་རྣམས་ལས་གསལ་བར་གསུང་ཤིང་ཡང་དང་ཡང་
དུ་གསུངས་བའི་ཕྱིར་རོ། །ཞེས་གསུངས་པའི་ཕྱིར་རོ། །དེང་སང་གཞན་སྟོང་བར་
ཁས་འཆེ་བ་དག་གིས་ཆགས་སྡང་དཀྲུགས་པའི་ཡིད་བོར་ནས་ལེགས་པར་དཔྱོད་
དང་། ལེགས་བཤད་བླ་ན་མ་མཆིས་པའི་ལུང་འདི་དག་གིས་ཁྱེད་ཅག་གི་ལོག་རྟོག་
གི་བུ་ག་བརྒྱ་དུས་གཅིག་ཏུ་གཅོད་པ་མ་ཡིན་ནམ། ལུང་འདིའི་ཕྱོགས་སྔ་གང་ཟག་
སུ་ལུང་གིས་ཟིན་པ་ཡིན་ལན་ལེགས་པར་སྨྲོས་ཤིག རྒྱལ་ཁམས་ཆེན་པོ་གཉིས་སུ་
གསུངས་པའི་ཕྱིར། ཞེས་པ་ནི། དོན་དམ་བདེ་བར་གཤེགས་པའི་ཡེ་ཤེས་ནི། དོན་
དམ་གྱི་རྒྱལ་ཁམས་ཆེན་པོ་དང་ཀུན་རྫོབ་ཀྱི་ཆོས་རྣམས་ཀུན་རྫོབ་ཀྱི་རྒྱལ་ཁམས་
ཆེན་པོ་ཡིན་ཏེ། འདི་ཉིད་ཀྱི་རང་འགྲེལ་ལས། དོན་དམ་གྱི་རྒྱལ་ཁམས་ཆེན་པོ་དང་།
-67 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཀུན་རྫོབ་ཀྱི་རྒྱལ་ཁམས་ཆེན་པོའོ། །ཞེས་གསུངས་བའི་ཕྱིར། ཐེག་མཆོག་དབུ་མ་
ལས། རྣམ་ཤེས་ཡེ་ཤེས་རྒྱལ་ཁམས་སོ་སོ་དང་། །ཞེས་པ་དང༌། དེ་ཉིད་ཀྱི་ཟིན་བྲིས་
ལས། རྣམ་ཤེས་ཀྱི་ཡུལ་གཟུགས་སྒྲ་སོགས་དང་ཡུལ་ཅན་རྣམ་ཤེས་ནི་རྣམ་ཤེས་ཀྱི་
རྒྱལ་ཁམས་དང་། ཡེ་ཤེས་ཀྱི་གཟུགས་དང་སྒྲ་དང་དྲི་སོགས་ཡུལ་དང༌། ཡུལ་
ཅན་ཡེ་ཤེས་ནི། ཡེ་ཤེས་ཀྱི་རྒྱལ་ཁམས་སོ།། ཞེས་གསུངས་པས་བཀའ་བསྡུ་བཞི་
པ་དང་། ཐེག་མཆོག་དབུ་མའི་ལུང་དེ་གཉིས་དོན་མཐུན་ནམ་སྙམ་མོ། །
གཉིས་པ་བདེན་གཉིས་ཀྱི་ངོ་བོ་དེ་ཉིད་དང་གཞན་དུ་བརྗོད་དུ་མེད་པར་
བསྟན་པ་ནི། རྩ་བར། བདེན་གཉིས་ངོ་བོ་གཅིག་པ་མི་སྲིད་ལ། །ཞེས་པ་ནས། ཚུལ་
འདི་ཉིད། ཅེས་པའི་བར་རྐང་བ་བཅུ་བྱུང་། དེའི་ཚིག་དོན་ནི། ཀུན་རྫོབ་བདེན་པ་
དང༌། དོན་དམ་བདེན་པ་གཉིས་ངོ་བོ་གཅིག་པ་མི་སྲིད་ལ། ངོ་བོ་ཐ་དད་པ་ཡང་
མ་ཡིན་ཏེ། དོན་དམ་ཡེ་ཤེས་འགྱུར་བ་མེད་པའི་ཆོས་དབྱིངས་ནི། རང་གི་ངོ་བོས
མི་སྟོང་བར་ཡོད་པ་ཡིན་ཞིང་། གཅིག་ཤོས་ཀུན་རྫོབ་ཀྱི་ཆོས་རྣམས་གདོད་མ་ནས་
ནམ་ཡང་རང་གི་ངོ་བོས་གྲུབ་པ་མེད་པའི་ཕྱིར། ཁྱབ་སྟེ། ཐེག་མཆོག་དབུ་མ་ལས།
ཡེ་ཤེས་འགྱུར་མེད་ངོ་བོ་ཡོད་ན་ཡང་། །གཅིག་ཤོས་ནམ་ཡང་གྲུབ་པ་མེད་པའི་ཕྱིར། །
མེད་ལ་གཅིག་དང་ཐ་དད་གང་ཡང་མེད། །ཅེས་གསུངས་བའི་ཕྱིར། རྣམ་གྲངས་
གང་གི་ཐ་དད་གཏན་ནས་མེད་པའང་མ་ཡིན་ཏེ། ངོ་བོ་གཅིག་པ་བཀག་པའི་ཐ་
དད་ཡིན་པའི་ཕྱིར། དེར་ཐལ། ངོ་བོའི་སྒོ་ནས་གཅིག་དང་ཐ་དད་གང་ཡང་མ་ཡིན་
པའི་ཆོས་ཡིན་པའི་ཕྱིར་ཏེ། བདེན་གཉིས་གསལ་བའི་ཉི་མ་ལས། བདེན་གཉིས་ངོ་
- 68 -



བཀའ་བསྡུ་བཞི་བའི་འགྲེལ་བ།
བོ་དེ་ཉིད་དང་།། གཞན་དུ་བརྗོད་དུ་མེད་པ་གཅིག་པ་བཀག་པའི་ཐ་དད་པ། ཞེས་
དང༌། ཐེག་མཆོག་དབུ་མ་ལས། བདེན་པ་འདི་དག་གཅིག་པ་བཀག་པ་སྟེ། །ངོ་བོའི་
སྒོ་ནས་གཅིག་དང་ཐ་དད་མིན། །ཞེས་བསྟན་ཏོ། །རྒྱུ་མཚན་དེ་ལྟ་བུ་དང་ལྡན་པའི་
བདེན་པ་གཉིས་པོ་འདི་ཉིད་ལ་ནི་ངོ་བོ་གཅིག་ཉིད་དང་གཞན་དུ་བརྗོད་དུ་མེད་ཅེས་
རྫོགས་ལྡན་ཆོས་མཆོག་རྣམས་སུ་གསུངས་པ་སྟེ། དེ་བཞིན་དུ་ཆོས་ཅན་དང་ཆོས་
ཉིད་ལ་ཡང་། དེ་ཉིད་དང་གཞན་དུ་བརྗོད་དུ་མེད་པའི་ཚུལ་འདི་ཉིད་ཡིན་ལ། དེ་
ལྟར་འཁོར་བ་དང་དོན་དམ་པའི་མྱང་འདས་གཉིས་དང་། ཡོད་མེད་ཀྱི་མཐའ་དང་།
མཐའ་དེ་དང་བྲལ་བའི་དབུས་མ་གཉིས་དང་། ཀུན་རྫོབ་གློ་བུར་དང་གཉུག་མ་གཉིས་
དང༌། བཅོས་མ་དང་རང་བཞིན་གཉིས་དང། ཤུན་པ་དང་སྙིང་པོ་དེ་དག་ལ་ཡང་ངོ་
བོ་གཅིག་ཉིད་དང་གཞན་དུ་བརྗོད་དུ་མེད་པར་གཅིག་པ་བཀག་པའི་ཐ་དད་ཀྱི་ཚུལ་
འདི་ཉིད་ལེགས་པར་གྲུབ་པ་ཡིན་ཏེ། མདོ་སྡེ་དགོངས་འགྲེལ་ལས། འདུ་བྱེད་ཁམས་
དང་དོན་དམ་མཚན་ཉིད་ནི། །གཅིག་དང་ཐ་དད་བྲལ་བའི་མཚན་ཉིད་དེ། །གཅིག་
དང་ཐ་དད་ཉིད་དུ་གང་རྟོག་པ། །དེ་དག་ཚུལ་བཞིན་མ་ཡིན་ཞུགས་པ་ཡིན། །ཞེས་
དང༌། རི་ཆོས་ངེས་དོན་རྒྱ་མཚོ་ལས། །ལུང་དེས་བདེན་གཉིས་ངོ་བོ་གཅིག་པ་དང་། །
ངོ་བོ་ཐ་དད་བཀག་པ་ཡིན་ཏེ། ཞེས་དང་། ཆོས་ཉིད་རྣམ་འབྱེད་ལས། གཉིས་པོ་
དག་ནི་གཅིག་ཉིད་དང་། །སོ་སོ་བ་ཡང་མ་ཡིན་ཏེ། །ཡོད་པ་དང་ནི་མེད་པ་དག །
ཁྱད་པར་ཡོད་དང་མེད་ཕྱིར་རོ། །ཞེས་དང་། ཡང་རི་ཆོས་ལས། འདིས་ནི་ཆོས་དང་
ཆོས་ཉིད་ངོ་བོ་གཅིག་ལ་ལྡོག་པ་ཐ་དད་དུ་འདོད་པ་དང་། ཐ་དད་གཏན་མེད་དུ་འདོད་
- 69 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པ་ཡང་བསལ་བ་ཡིན་ཏེ། དེ་གཉིས་ངོ་བོ་གཅིག་པ་བཀག་པའི་ཐ་དད་ཡིན་པའི་
ཕྱིར་རོ། །ཞེས་གསུངས་པའི་ཕྱིར་རོ། །ལུང་འདི་དག་ནི། དཔལ་ལྡན་རྒྱལ་བ་ཇོ་ནང་
བའི་རང་ལུགས་ལ་བདེན་གཉིས་ངོ་བོ་གཅིག་ལ་ལྡོག་པ་ཐ་དད་དུ་འདོད་ཟེར་བ་
དག་ལ་གནོད་བྱེད་ཡང་དག་ཏུ་འགྱུར་བའི་ཕྱིར་རོ། །
གསུམ་པ་གཞན་ལུགས་ཧ་ཅང་ཐལ་ཆེས་ཤིང་རང་ལུགས་སྐྱོན་མེད་པར་
བསྟན་པ་ལ། གཞན་ལུགས་བརྗོད་པ་དང་། ལུགས་དེ་ཧ་ཅང་ཐལ་ཆེས་པ་དང༌།
རང་ལུགས་སྐྱོན་མེད་པར་བསྟན་པ་དང་གསུམ། དང་པོ་གཞན་ལུགས་བརྗོད་པ་ནི།
རྩ་བར། གསུམ་ལྡན་མར་བཅད་དེ་ལས་གཞན་དུ་སྨྲ། །ཞེས་པ་ནས། སྣང་སྟོང་གཉིས་
ལ་འཁོར་འདས་དོན་དུ་འདོད། །ཅེས་པའི་བར་ཤོ་ལོ་ཀ་བརྒྱད་དང་རྐང་པ་གཅིག་
བྱུང༌། དེའི་ཚིག་དོན་ནི། གསུམ་ལྡན་མར་བཅད་རྣམས་ཀྱིས་གོང་དུ་བཤད་པའི་
རྫོགས་ལྡན་གྱི་ལུགས་དེ་ལས་གཞན་དུ་སྨྲ་བ་ཡིན་ཏེ། གཟུགས་ནས་རྣམ་མཁྱེན་
གྱི་བར་གྱི་ཆོས་རང་རང་ངོ་བོའི་གྲུབ་པས་སྟོང་པ་དེས་སྟོང་ཉིད་ཀྱི་གོ་ཆོད་པ་མ་
གཏོགས་པ། གཞན་སྟོང་རྣམས་ཀྱིས་སྟོང་ཉིད་ཀྱི་གོ་མི་ཆོད་པར་འདོད་པའི་ཕྱིར།
རྒྱུ་མཚན་དེ་ཉིད་ཀྱི་ཕྱིར་འཕགས་པའི་ཡེ་ཤེས་དམ་པའི་ཡུལ་དུ་གྱུར་བའི་དོན་དམ་
དང༌། འཕགས་པའི་ཆོས་རྣམས་ཀྱི་རྒྱུ་ཡིན་པའི་ཆོས་ཀྱི་དབྱིངས་དང༌། གཞན་མ་
ཡིན་པའི་དེ་བཞིན་ཉིད་དང་། གདོད་ནས་དྲི་མ་དང་བྲལ་བའི་རང་བཞིན་གྱི་འོད་
གསལ་དང་། རང་བཞིན་ལྷན་སྐྱེས་ཀྱི་བདེ་སྟོང་དང༌། རང་བཞིན་འགྱུར་བ་མེད་པའི་
ཆོས་དང་། མཐར་ཐུག་དོན་དམ་ཆོས་ཀྱི་སྐུ་དང་། མཐར་ཐུག་རང་བཞིན་གྱི་ཤེར་
- 70 -



བཀའ་བསྡུ་བཞི་བའི་འགྲེལ་བ།
ཕྱིན་དང་། མཐར་ཐུག་པའི་དབུ་མ་དང་། མཐར་ཐུག་པའི་རང་བཞིན་གྱི་མྱང་འདས་
དང༌། མཐར་ཐུག་པའི་བྱང་ཆུབ་ཆེ་བ་དང་། མཐར་ཐུག་པའི་དོན་དམ་པའི་སངས་
རྒྱས་དང་། མཐར་ཐུག་དོན་དམ་པའི་འགོག་ལམ་གྱི་ཆོས་དང་ནི། མཐར་ཐུག་པའི་
དགེ་འདུན་དང་། མཐར་ཐུག་གི་ལྷ་དང་སྔགས་དང་། མཐར་ཐུག་གི་རྒྱུད་དང་དཀྱིལ་
འཁོར་ལ་སོགས་པ། མདོར་ན་གཤིས་ལུགས་ཟབ་མོ་མཐར་ཐུག་པ། མདོ་སྔགས་
ཀྱི་གསུང་རབ་རྣམས་ལས་གསུངས་པ་གང་ཡིན་པ་དེ་རྣམས་ཐམས་ཅད་རང་སྟོང་
ཉིད་དུ་སྨྲ་བར་བྱེད་ལ། རང་སྟོང་གང་ཡིན་པ་དེ་ནི་དོན་དམ་བདེན་པ་དང་། ཆོས་དབྱིངས་
ཆོས་ཉིད་དེ་བཞིན་ཉིད་ལ་སོགས་པ། ཁོ་རང་གི་འདོད་པའི་གཤིས་ལུགས་ཟབ་མོ་
མཐར་ཐུག་རྣམས་སུ་ཡིན་པར་འདོད་པ་དང་། བདེན་གཉིས་རྒྱལ་ཁམས་གཉིས་སུ་
མི་འབྱེད་པར། སྣང་བ་་གང་ཡིན་ཀུན་རྫོབ་བདེན་པ་ཡིན་པ་དང༌། སྟོང་བ་གང་ཡིན་
དོན་དམ་བདེན་པར་འདོད་པ་དང༌། དེ་འདྲའི་སྣང་སྟོང་གི་ཆོས་དེ་དག་གི་ངོ་བོ་
དབྱེར་མེད་པ་ཡིན་པས། སྣང་སྟོང་ངམ་བདེན་གཉིས་ངོ་བོ་གཅིག་ལ་ལྡོག་པ་ཐ་
དད་ཡིན་པར་སྨྲ་བ་དང་། འཁོར་བ་དང་མྱང་འདས་རྒྱལ་ཁམས་གཉིས་སུ་མི་འབྱེད་
པར། སྣང་བའི་ཆ་གང་ཡིན་འཁོར་བ་དང་། སྟོང་བའི་ཆ་གང་ཡིན་མྱང་འདས་ཡིན་
ཞེས་འདོད་པ་མ་ཟད། འཁོར་འདས་དབྱེར་མེད་ཀྱི་དོན་ཡང་དེ་ལྟར་འདོད་པ་དང༌།
འགལ་འདུས་སྐྱོན་ཡོད་ནི། ཀུན་རྫོབ་བདེན་པ་དང་། འགལ་འདུས་སྐྱོན་མེད་ནི།
དོན་དམ་བདེན་པ་ཡིན་ཞེས་དེ་ལྟར་བདེན་གཉིས་རྒྱལ་ཁམས་གཉིས་སུ་མི་འབྱེད་
པར། སྣང་ཆ་འཁོར་བ་སྟོང་ཆ་མྱང་འདས་ཡིན་ཞེས་འདོད་པ་དང༌། སྣང་བ་དང་
- 71 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ག
སྟོང་བ་གང་ཡིན་པ་ནི། བདེན་པ་གཉིས་སུ་སོ་སོར་སྨྲ་བར་བྱེད་པ་དང་། རྟོག་གེ་
ཅན་གྱི་སྤྱོད་ཡུལ་འཁོར་བ་ཡིན་པ་དང་། རྣལ་འབྱོར་ཅན་རྣམས་ཀྱི་སྤྱོད་ཡུལ་མྱང་
འདས་ཡིན་ཞེས་དེ་ལྟར་རྒྱལ་ཁམས་གཉིས་སུ་མི་འབྱེད་པར་སྣང་བ་དང་སྟོང་བ་
གཉིས་ལ་རིམ་བཞིན་འཁོར་བ་དང་མྱང་འདས་ཀྱི་དོན་དུ་འདོད་ཅེས་གསུམ་ལྡན་
མར་བཅད་ཀྱི་འདོད་ལུགས་བསྟན་ཏོ། །
གཉིས་པ་ལུགས་དེ་ཧ་ཅང་ཐལ་ཆེས་པར་བསྟན་པ་ལ། སྣང་བ་གང་
ཡིན་ཀུན་རྫོབ་དང༌། སྟོང་བ་གང་ཡིན་དོན་དམ་དུ་འདོད་པ་ལ་ཧ་ཅང་ཐལ་ཆེས་
པའི་སྐྱོན་བསྟན་པ་དང་། བདེན་གཉིས་འཁོར་འདས་ངོ་བོ་གཅིག་ཏུ་འདོད་པ་ལ་
ཧ་ཅང་ཐལ་ཆེས་པའི་སྐྱོན་བསྟན་པ་དང་གཉིས། དང་པོ་ནི། རྩ་བར། སྣང་ཚད་
ཀུན་རྫོབ་འཁོར་བ་ཡིན་ན་ནི། །ཞེས་པ་ནས། འདི་ལ་ཉེས་སྐྱོན་དཔག་མེད་དེ། ཞེས་
པའི་བར་ཤོ་ལོ་ཀ་བདུན་དང་རྐང་བ་གཅིག་བྱུང་། དེའི་ཚིག་དོན་ནི། གང་སྣང་ཚད་
ཐམས་ཅད་ཀུན་རྫོབ་འཁོར་བ་ཡིན་པར་འདོད་པ་ལྟར་ན་ནི། དེའི་ལུགས་ལ། དོན་
དམ་བདེན་པ་སྣང་བའང་ཀུན་རྫོབ་འཁོར་བ་ཡིན་པར་ཐལ་བར་འགྱུར་རོ། །སྟོང་
ཚད་ཐམས་ཅད་དོན་དམ་པའི་མྱང་འདས་ཡིན་པར་འདོད་པ་ལྟར་ན་ནི། ཀུན་རྫོབ་
རང་སྟོང་ཐམས་ཅད་དོན་དམ་པའི་མྱང་འདས་སུ་འགྱུར་བར་ཐལ། འདོད་པའི་ཕྱིར།
དེ་ཡང་འདོད་ཟེར་ན། སྡུག་བསྔལ་བདེན་པ་དང་། ཀུན་འབྱུང་བདེན་པ་ཐམས་ཅད་
ཀྱང་དོན་དམ་མྱང་འདས་ཡིན་པར་ཐལ་བར་འགྱུར་ལ། དེ་ཡང་འདོད་ཅེས་ཟེར་ན།
སྡུག་བསྔལ་ཀུན་འབྱུང་དེ་དག་ཟག་མེད་ཀྱི་ཡེ་ཤེས་ཡིན་པར་འགྱུར་བར་ཐལ།
- 72 -



བཀའ་བསྡུ་བཞི་བའི་འགྲེལ་བ།
དོན་དམ་མྱང་འདས་ཡིན་པར་འདོད་པའི་ཕྱིར། གཞན་ཡང་སྡུག་ཀུན་དེ་དག་དོན་དམ་
པའི་གཙང་བདག་བདེ་ཆེན་རྟག་པའང་ཡིན་པར་འགྱུར་བ་དང་། སྡུག་ཀུན་དེ་དག་
གང་གའི་ཀླུང་གི་རྡུལ་གྱི་གྲངས་ཇི་སྙེད་ཀྱི་དོན་དམ་གྱི་སྟོབས་དང་། སོགས་སྒྲས་
བསྡུས་པ་མི་འཇིགས་པ་དང༌། སོ་སོར་ཡང་དག་པར་རིག་པ་རྣམས་དང་། སངས་
རྒྱས་ཀྱི་ཆོས་མ་འདྲེས་པ་རྣམས་སོགས་དོན་དམ་པའི་ཡོན་ཏན་ཀུན་ཡང་ཚང་བར་ཐལ་
བར་འགྱུར་བ་དང་། སྡུག་ཀུན་དེ་དག་བླང་བྱ་མཐར་ཐུག་ཡིན་པར་ཐལ་བར་འགྱུར་
བ་དང་། འགྲོ་བའི་མགོན་སྐྱབས་མཐར་ཐུག་ཡིན་པར་འགྱུར་བ་དང༌། རྣམ་མཁྱེན་
གྱི་ཡེ་ཤེས་མཐར་ཐུག་ཡིན་པར་འགྱུར་བ་དང་། ཀུན་རྫོབ་སྤྲོས་པ་གང་གིས་མི་ཤིགས་
པའི་རྡོ་རྗེའི་སྐུ་ཡང་ཡིན་པར་འགྱུར་བ་དང་། རྒྱུད་སྡེ་དུ་མ་ནས་གསུངས་བའི་མི་ཆོད་
མི་ཕྱེད་མི་འགྱུར་བའི་རྡོ་རྗེའི་ལྷ་དང་སྔགས་དང་རྒྱུད་ཀྱང་ཡིན་པར་འགྱུར་བ་དང༌།
གཟུགས་སོགས་ཕུང་པོ་དྲུག་དང༌། ས་ལ་སོགས་པའི་ཁམས་དྲུག་དང༌། མིག་སོགས་
དབང་པོ་དྲུག་དང་། གཟུགས་སྒྲ་ལ་སོགས་པའི་ཡུལ་དྲུག་དང་། ངག་སོགས་ལས་
ཀྱི་དབང་བོ་དྲུག་དང་། བརྗོད་པ་ལ་སོགས་པའི་ལས་ཀྱི་དབང་པོའི་བྱ་བ་དྲུག་གིས་
སྟོང་བ་ཆེན་པོ་ནི། དོན་དམ་འགྱུར་བ་མེད་པའི་ཡི་གེ་ཨ་ཨི་རི་ཨུ་ལི་ལྔ་ཡིན་ལ། དེ་ཡང་
ཨ་ཆོས་དབྱིངས་ཡེ་ཤེས། ཨུ་བྱ་གྲུབ་ཡེ་ཤེས། རི་མཉམ་ཉིད་ཡེ་ཤེས། ཨུ་སོར
རྟོག་ཡེ་ཤེས། ལི་མེ་ལོང་ཡེ་ཤེས་ལྔ་དང་། དོན་དམ་བྱང་ཆུབ་ཀྱི་སྙིང་པོའི་ཐིག་ལེའི་
ངོ་བོ་སྐུ་བཞི་ནི། ཀུན་རྫོབ་ཀྱི་ཐིག་ལེ་འཛག་བཅས་ཀྱི་སྟོང་བ་འགྱུར་བ་མེད་པའི་ཀ་
ཙ་ཊ་པ་ཏ་ས་སྟེ། དེ་དག་གོ་རིམ་བཞིན། ནམ་མཁའ་རླུང་མེ་ཆུ་ས་ཡེ་ཤེས་ཀྱི་ཁམས་
- 73 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དྲུག་ཚན་པ་དྲུག་སྟེ། དེ་ལྟར་ཤེས་རབ་སྙིང་པོའི་རིགས་སུམ་ཅུ་སོ་དྲུག་གི་བདག་
ཉིད་ལ་སོགས་པ་དང་། གཤིས་ལུགས་ཟབ་མོའི་རྣམ་ཀུན་མཆོག་ལྡན་གྱི་སྟོང་བ་
ཉིད་ཨེ་ཡིག་དང༌། དམིགས་མེད་སྙིང་རྗེ་ཆེན་པོ་བདེ་བ་ཆེན་པོའི་ཡེ་ཤེས་ཝཱི་ཡིག་
མཐར་ཐུག་དང་། ཨ་ཧི་མཐར་ཐུག་ཧི་ཀླུ་མཐར་ཐུག་དང་། བདེ་བ་ཆེན་པོའི་རྡོ་རྗེ་
ཤེས་རབ་སྟོང་བ་ཉིད་ཀྱི་པདྨ་དང་། རྡོ་རྗེ་ནི་མཆོག་གི་བདེ་བ་དང་། སེམས་དཔའ་
ནི། རྣམ་པ་ཐམས་ཅད་པའི་ཤེས་རབ་ཀྱི་གཟུགས་སོགས་ཡིན་པ་དང་། ཕྱག་རྒྱ་
ཆེན་མོ་རྡོ་རྗེ་བྷ་ག་དང་། རྡོ་རྗེ་རྩེ་མོ་དང་། རྡོ་རྗེ་དབྱིངས་དང་། ཐིག་ལེ་གྲུ་གསུམ་དང་།
རྡོ་རྗེའི་ཐབས་ཤེས་ཀྱི་ངོ་བོ་ཨཱ་ལི་ཀཱ་ལི་ལ་སོགས་པ་དོན་དམ་པའི་མཚན་གྱི་རྣམ་
གྲངས་ཀྱི་རང་བཞིན་གཉུག་མའི་ཆོས་ཀུན་ཡིན་པར་ཐལ་བར་འགྱུར་བ་དང་གཉེན་
པོས་སྤུང་བྱ་ཡིན་དུ་གཏན་ནས་མི་རུང་བར་འགྱུར་བ་དང་། སྡུག་ཀུན་དེ་དག་སྤང་
བའི་དོན་དུ་ལམ་བདེན་སྒོམ་པ་དོན་མེད་པར་འགྱུར་བ་དང་། ལམ་སྒོམ་པ་སོགས་
དོན་མེད་ན་སངས་རྒྱས་ཐོབ་པ་ཡང་གཏན་ནས་མི་སྲིད་པར་འགྱུར་བ་དང་། ཆོས་
དཀོན་མཆོག་དང་། འཕགས་པའི་དགེ་འདུན་རྣམས་ཀྱང་མི་སྲིད་པར་ཐལ་བར་
འགྱུར་རོ། །ད་དུང་སྣང་བ་གང་ཡིན་ཀུན་རྫོབ་བདེན་པ་དང་། སྟོང་བ་གང་ཡིན་དོན་
དམ་བདེན་པར་འདོད་པ་འདི་ལ་ཉེས་སྐྱོན་གཞན་ཡང་དཔག་ཏུ་མེད་པ་ཡོད་དོ། །
གཉིས་པ་བདེན་གཉིས་འཁོར་འདས་ངོ་བོ་གཅིག་ཏུ་འདོད་པ་ལ་ཧ་ཅང་
ཐལ་ཆེས་པའི་སྐྱོན་བསྟན་པ་ནི། རྩ་བར། བདེན་གཉིས་འཁོར་འདས་ངོ་བོ་གཅིག་
ན་ནི། །ཞེས་པ་ནས། །དེ་ལྟར་འདོད་ན་ཉེས་སྐྱོན་དཔག་མེད་དོ། །ཞེས་པའི་བར་ཤོ་
བ 74 -



བཀའ་བསྡུ་བཞི་བའི་འགྲེལ་བ། །
ལོ་ཀ་བཅུ་བྱུང་། དེའི་ཚིག་དོན་ནི། དོན་དམ་བདེན་པ་དང་ཀུན་རྫོབ་བདེན་པ་གཉིས་
ངོ་བོ་གཅིག་དང༌། འཁོར་བ་དང་མྱང་འདས་གཉིས་ངོ་བོ་གཅིག་ཡིན་པར་འདོད་
པ་ལྟར་ཡིན་ན་ནི། བདེ་གཤེགས་སྙིང་པོ་དང་གློ་བུར་གྱི་དྲི་མའང་དབྱེར་མེད་གཅིག་
ཡིན་དགོས་ལ། གཅིག་ཡིན་ན། འབྲལ་དུ་རུང་མི་རུང་གི་ཆ་གཉིས་འགལ་བའི་ཕྱིར།
དེས་ན་དོན་དམ་བདེ་གཤེགས་སྙིང་པོ་ལ་ཀུན་རྫོབ་གློ་བུར་གྱི་དྲི་མ་དག་འབྲལ་དུ་
རུང་ངམ་མི་རུང་བརྟག་པར་མཛོད་དང་ལམ་བདེན་གྱིས་ཀུན་རྫོ་བ་གློ་བུར་གྱི་དྲི་
མ་གཞོམ་དུ་རུང་བ་ལྟར། བདེ་གཤེགས་སྙིང་པོའང་གཞོམ་དུ་རུང་ངམ་ཅི་སྟེ། མི་
སྲིད་པའི་ཕྱིར། ཀུན་རྫོབ་གློ་བུར་གྱི་དྲི་མ་དག་འདུས་བྱས་ཡིན་པ་ལྟར། དོན་དམ་
བདེ་གཤེགས་སྙིང་པོའང་འདུས་བྱས་ཡིན་ནམ་ཅི། གློ་བུར་དྲི་མ་རྣམས་ཀུན་རྫོབ་ཡིན་
པ་ལྟར། བདེ་གཤེགས་སྙིང་པོའང་ཀུན་རྫོབ་ཡིན་ནམ་ཅི་སྟེ་མ་ཡིན་པའི་ཕྱིར་གློ་
བུར་དྲི་མ་རྣམས་ཀུན་བཏགས་ཡིན་པ་ལྟར། བདེ་གཤེགས་སྙིང་པོའང་ཀུན་བརྟགས་
ཡིན་ནམ་ཅི་སྟེ་མ་ཡིན་པའི་ཕྱིར། གློ་བུར་དྲི་མ་ཕྱི་དང་ནང་ཡིན་པ་ལྟར། བདེ་གཤེགས་
སྙིང་པོའང་ཕྱི་ནང་ཡིན་ནམ་ཅི་སྟེ་མ་ཡིན་པའི་ཕྱིར། བདེ་གཤེགས་སྙིང་པོའང་འཕགས་
པའི་ཡེ་ཤེས་དམ་པའི་ཡུལ་དུ་གྱུར་བའི་དོན་དམ་བདེན་པ་ཡིན་པ་ལྟར། གློ་བུར་དྲི་
མའང་དོན་དམ་ཡིན་ནམ་ཅི་སྟེ་མ་ཡིན་པའི་ཕྱིར། བདེ་གཤེགས་སྙིང་པོ་ནི། རྒྱུད་
བླ་མ་ལས། ཇི་ལྟར་སྔར་ཡོད་ཕྱིས་དེ་བཞིན། །འགྱུར་བ་མེད་པའི་ཆོས་ཉིད་དོ། །ཞེས་
གསུངས་པ་བཞིན་འགྱུར་མེད་རྟག་པ་ཡིན་པ་ལྟར། གློ་བུར་དྲི་མའང་རྟག་པ་ཡིན་
ནམ་ཅི་སྟེ་མ་ཡིན་ཏེ། མི་རྟག་པ་ཡིན་པའི་ཕྱིར། བདེ་གཤེགས་སྙིང་པོ་ཡོངས་གྲུབ་
- 75 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཡིན་པ་ལྟར། གློ་བུར་དྲི་མའང་ཡོངས་གྲུབ་ཡིན་ནམ་ཅི་སྟེ་མ་ཡིན་ཏེ། གནས་ལུགས་
མཐར་ཐུག་མ་ཡིན་པའི་ཕྱིར། བདེ་གཤེགས་སྙིང་པོ་སངས་རྒྱས་ཡིན་པ་ལྟར། གློ་
བུར་དྲི་མ་སངས་རྒྱས་ཡིན་ནམ་ཅི་སྟེ་མ་ཡིན་ཏེ། གདོད་ནས་དྲི་མ་དང་བྲལ་བའི་
དབྱིངས་དང་ཀུན་རྫོབ་གསར་བྱུང་གི་སངས་རྒྱས་གང་ཡང་མ་ཡིན་པའི་ཕྱིར། བདེ་
གཤེགས་སྙིང་པོ་རང་བྱུང་ཡིན་པ་ལྟར། གློ་བུར་དྲི་མའང་རང་བྱུང་ཡིན་ནམ་ཅི་སྟེ་
མ་ཡིན་ཏེ། རྒྱུ་རྐྱེན་གཞན་གྱི་དབང་གིས་བྱུང་བའི་ཕྱིར། བདེ་གཤེགས་སྙིང་པོ་ཡེ་
ཤེས་ཡིན་པ་ལྟར། གློ་བུར་དྲི་མའང་ཡེ་ཤེས་ཡིན་ནམ་ཅི་སྟེ་མ་ཡིན་པའི་ཕྱིར། བདེ་
གཤེགས་སྙིང་པོ་རྣམ་མཁྱེན་ཡིན་པ་ལྟར། གློ་བུར་དྲི་མའང་རྣམ་མཁྱེན་ཡིན་ནམ་
ཅི་སྟེ་མ་ཡིན་པའི་ཕྱིར། བདེ་གཤེགས་སྙིང་པོ་ཆོས་ཀྱི་དབྱིངས་ཡིན་པ་ལྟར། གློ་
བུར་དྲི་མའང་ཆོས་དབྱིངས་ཡིན་ནམ་ཅི་སྟེ་མི་སྲིད་པའི་ཕྱིར། བདེ་གཤེགས་སྙིང་
པོ་བདེ་བ་ཆེན་པོ་ཡིན་པར་གྲུབ་པ་ལྟར། གློ་བུར་དྲི་མའང་བདེ་ཆེན་ཡིན་ནམ་ཅི་
སྟེ་མ་ཡིན་པའི་ཕྱིར། བདེ་གཤེགས་སྙིང་པོ་དོན་དམ་པའི་མྱང་འདས་མཐར་ཐུག་
ཡིན་པ་ལྟར། གློ་བུར་དྲི་མའང་མྱང་འདས་ཡིན་ནམ་ཅི་སྟེ་མི་སྲིད་པའི་ཕྱིར། བདེ་
གཤེགས་སྙིང་པོ་ཤེར་ཕྱིན་ཡིན་པ་ལྟར། གློ་བུར་དྲི་མའང་ཤེར་ཕྱིན་ཡིན་ནམ་ཅི་
སྟེ་མ་ཡིན་ཏེ། ཤེར་ཕྱིན་གྱི་མི་མཐུན་ཕྱོགས་ཡིན་པའི་ཕྱིར། བདེ་གཤེགས་སྙིང་པོ་
མཐའ་ཐམས་ཅད་དང་བྲལ་བའི་དབུ་མ་ཡིན་པ་ལྟར། གློ་བུར་དྲི་མའང་དབུ་མ་ཡིན་
ནམ་ཅི་སྟེ་མ་ཡིན་ཏེ། སྤྲོས་པའི་མཐའ་དང་མ་བྲལ་བའི་ཕྱིར། བདེ་གཤེགས་སྙིང་
པོ་ནི། རང་ངོས་ནས་མི་སྟོང་ཞིང་ཀུན་རྫོབ་གློ་བུར་བ་རྣམས་ཀྱིས་སྟོང་བའི་གཞན་སྟོང་
-76 -



བཀའ་བསྡུ་བཞི་བའི་འགྲེལ་བ།
ཡིན་པ་ལྟར། གློ་བུར་དྲི་མའང་གཞན་སྟོང་ཡིན་ནམ་ཅི་སྟེ་མ་ཡིན་པའི་ཕྱིར། ཡང་
སྐྱབས་མགོན་བློ་གྲོས་གྲགས་པའི་གཞན་སྟོང་ལས། གཞི་གྲུབ་ན་གཞན་སྟོང་ཡིན་
པའི་ཁྱབ་ཅེས་སྒྲས་ཟིན་ལ་གསུངས་པ་ཡིན་ཏེ། ཇི་སྐད་དུ། ཀུན་རྫོབ་རྣམས་རང་སྟོང་
གཞན་སྟོང་གཉིས་ཀ་ཡིན་པ་གང་ཞིག་དོན་དམ་ཉིད་གཞན་སྟོང་ཁོ་ནར་ངེས་པའི་
ཕྱིར་ཞེས་སོགས་གསུངས་པའི་ཕྱིར་དང་། ཉ་དབོན་པའི་བསྟན་པ་སྤྱི་འགྲེལ་གྱི་རྣམ་
བཤད་ལས་ཀྱང་། དེས་ན་སྔ་རབས་པ་རྣམས་ཀྱི་རང་སྟོང་གི་འཆད་ཚུལ་དེ་ཐད་
སོར་བཞག་ནས་ཀུན་རྫོབ་ཐམས་ཅད་རང་སྟོང་ཞེས་བཞེད་ཀྱི་དོན་ལ་ཀུན་རྫོབ་
ཐམས་ཅད་གཞན་སྟོང་དུ་བཞེད་དེ། སྔར་གྱི་སྟོང་ཚུལ་དེ་ཉིད་གཞན་སྟོང་གི་སྟོང་
ཚུལ་དངོས་ཡིན་པའི་ཕྱིར་རོ། །དེས་ན་དོན་དམ་ཐམས་ཅད་གཞན་སྟོང་ཡིན་གྱི་རང་
སྟོང་མིན་ལ། ཀུན་རྫོབ་ཐམས་ཅད་སྔ་རབས་པའི་འཆད་ཚུལ་དང་བསྟུན་ནས་རང་
སྟོང་དང་དོན་ལ་གཞན་སྟོང་སྟེ་གཉིས་ཀའོ། །ཞེས་གསུངས་པ་དེ་དང་། བཀའ་བསྡུ་
བཞི་བ་ལས། བདེ་གཤེགས་སྙིང་པོ་གཞན་སྟོང་ཡིན་པ་ལྟར། །གློ་བུར་དྲི་མ་གཞན་སྟོང་
ཡིན་ནམ་ཅི། །ཞེས་དང་། རྣམ་ཤེས་ཡིན་ན་གཞན་སྟོང་ཟབ་མོ་མིན། །ཞེས་དང་། རང་
སྟོང་གཞན་སྟོང་ལེགས་པར་ཕྱེ་ནས་གསུངས། །ཞེས་གསུངས་པ་དག་གསུང་ཟིན་
མི་མཐུན་པ་ཡིན་ལ། འོ་ན་དེ་གཉིས་གང་གི་གསུང་ཟིན་ལྟར་ཁས་ལེན་ཞེ་ན། ཀུན་
མཁྱེན་ཇོ་ནང་པའི་རིང་ལུགས་ཀྱི་ལྟ་གྲུབ་རྣམ་དག་ཁས་ལེན་པ་རྣམས་ཀྱིས་ནི། ཇི་
སྐད་དུ་བདག་ནི་སངས་རྒྱས་ཕྱོགས་མི་འཛིན། །སེར་སྐྱ་སོགས་ལ་མི་སྡང་ཡང་། །
གང་ཞིག་རིགས་པར་ལྡན་པའི་ཚིག །དེ་ཉིད་སྟོན་པར་འཛིན་པ་ཡིན། །ཞེས་གསུངས་
- 77 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པ་ལྟར། ཀུན་མཁྱེན་དོལ་པོ་པ་དང་ཐམས་ཅད་མཁྱེན་པ་ཏཱ་ར་ནཱ་ཐའི་གསུང་ཟིན་
ལྟར་ཁས་བླང་ན། ལུང་རིགས་དང་ཡང་མི་འགལ་བས་ན་སྐབས་འདིར་ཡང་བཀའ་
བསྡུ་བཞི་བའི་གསུང་ཟིན་ལྟར་ཁས་ལེན་པར་བྱའོ། །བསྟན་པ་སྤྱི་འགྲེལ་གྱི་རྣམ་
བཤད་སོགས་ཀྱི་ལུང་གི་དགོངས་པ་ནི། ཆོས་ཐམས་ཅད་གཞན་གྱི་ངོ་བོས་སྟོང་པ་
ཡིན་པས་གཞན་སྟོང་ཞེས་པའི་སྒྲ་བཤད་ཚང་བ་ཙམ་ལ་དགོངས་པ་ཡིན་ནམ་དཔྱད་
པར་བྱའོ། །ད་ནི་ལྷག་མའི་ཚིག་དོན་ནི་བདེ་གཤེགས་སྙིང་པོ་ཀུན་རྫོབ་གློ་བུར་གྱི་
ཆོས་རྣམས་ཀྱི་སྟོང་པའི་གཞི་ཡིན་པ་ལྟར་གློ་བུར་དྲི་མ་སྟོང་གཞི་ཡིན་ནམ་ཅི་སྟེ་མ་
ཡིན་ཏེ། རྫུན་པ་བསླུ་བའི་ཆོས་རྣམས་ནི། སྐབས་འདིའི་སྟོང་གཞི་མ་ཡིན་པར་གང་
ལ་གང་མེད་རྒྱུ་དེ་ཡིན་པའི་ཕྱིར། བདེ་གཤེགས་སྙིང་པོ་རྣམ་ཤེས་ཀྱི་སྣང་བ་འདི་
ལས་གཞན་མཆོག་དོན་དམ་པ་ཡིན་པ་ལྟར། གློ་བུར་དྲི་མའང་གཞན་མཆོག་ཡིན་
ནམ་ཅི་སྟེ་མ་ཡིན་པའི་ཕྱིར། ཡང་གཟུངས་རྒྱལ་གྱི་མདོ་ལས། ཟད་པ་གཉེན་པོས་
ཟད་པ་མ་ཡིན་ཏེ། །སྔོན་ནས་ཟད་པས་དེ་ཕྱིར་ཟད་ཅེས་བསྟན། །ཞེས་དང༌། རྒྱུད་
བླ་མར། རང་བཞིན་གྱིས་ནི་ཡོངས་དག་ཕྱིར། །ཉོན་མོངས་གདོད་ནས་ཟད་ཕྱིར་རོ། །
ཞེས་དོན་དམ་བདེ་གཤེགས་སྙིང་པོ་གདོད་ནས་རང་བཞིན་གྱི་དྲི་མས་དག་པའི་འགོག་
བདེན་ཡིན་པར་གསུངས་པ་ལྟར། གློ་བུར་དྲི་མའང་འགོག་བདེན་ཡིན་ནམ་ཅི་སྟེ་
མ་ཡིན་ཏེ། གདོད་ནས་དྲི་མ་དང་བྲལ་བའི་དབྱིངས་མ་ཡིན་པའི་ཕྱིར། བདེ་གཤེགས་
སྙིང་པོ་གློ་བུར་དྲི་མ་འགོག་པའི་གཞི་ཡིན་པ་ལྟར། གློ་བུར་དྲི་མའང་འགོག་གཞི་ཡིན་
ནམ་ཅི་སྟེ། མ་ཡིན་ཏེ། དེ་སྤང་བྱ་ཡིན་པའི་ཕྱིར། བདེ་གཤེགས་སྙིང་པོ་སྒྲིབ་པ་
- 78 -



བཀའ་བསྡུ་བཞི་བའི་འགྲེལ་བ། །
བྲལ་བའི་གཞི་ཡིན་པ་ལྟར། གློ་བུར་དྲི་མའང་བྲལ་གཞི་ཡིན་ནམ་ཅི་སྟེ་མ་ཡིན་
ཏེ། དེ་བྲལ་བྱ་ཡིན་པའི་ཕྱིར། བདེ་གཤེགས་སྙིང་པོ་སྤྲོས་པས་དབེན་པའི་གཞི་ཡིན་
པ་ལྟར་གློ་བུར་དྲི་མའང་དབེན་གཞི་ཡིན་ནམ་ཅི་སྟེ་མ་ཡིན་པའི་ཕྱིར། བདེ་གཤེགས་
སྙིང་པོ་སྒྲིབ་པ་དག་པའི་གཞི་ཡིན་པ་ལྟར་གློ་བུར་དྲི་མའང་དག་གཞི་ཡིན་ནམ་ཅི་
སྟེ་མ་ཡིན་ཏེ། དག་བྱ་ཡིན་པའི་ཕྱིར། བདེ་གཤེགས་སྙིང་པོ་གཟུང་འཛིན་གྱི་སྤྲོས་
པ་མེད་པའི་གཞི་ཡིན་པ་ལྟར། གློ་བུར་དྲི་མའང་མེད་གཞི་ཡིན་ནམ་ཅི་སྟེ་ཁྱོད་ལྟར་
ན་དེ་ལྟར་འགྱུར་བར་ཐལ་བ་ལ་དེ་འདྲ་མི་སྲིད་པའི་ཕྱིར། དེ་ལྟར་བདེན་གཉིས་འཁོར་
འདས་ངོ་བོ་གཅིག་ཏུ་འདོད་ན་ཧ་ཅང་ཐལ་ཆེས་པའི་ཉེས་སྐྱོན་དཔག་མེད་ཡོད་དོ། །
ཞེས་བསྟན་པ་ཡིན་ཏེ། འདི་ཉིད་ཀྱི་རང་འགྲེལ་ལས། དེ་དག་གཅིག་མ་ཡིན་གྱི་ཐ་
དད་འབྲེལ་མེད་ཡིན་པར་རྫོགས་ལྡན་གྱི་དགོངས་པ་ཡང་དག་ལ་གནས་པའི་ཕྱིར། །
ཞེས་གསུངས་པའི་ཕྱིར་རོ། །
གསུམ་པ་རང་ལུགས་ལ་སྐྱོན་མེད་པར་བསྟན་པ་ནི། རྩ་བར། རྫོགས་ལྡན་
ལུགས་ལ་ཉེས་སྐྱོན་དེ་རྣམས་མེད། །ཅེས་བྱུང་། དེའི་ཚིག་དོན་ནི། རྫོགས་ལྡན་ཆོས་
མཆོག་གི་རང་ལུགས་ལ། གཞན་ལུགས་ལ་སྨྲས་པའི་ཉེས་སྐྱོན་དེ་རྣམས་མེད་ཅིང་
རྣམ་པར་དག་པའི་ལུགས་བཟང་ཡིན་ཞེས་པའོ། ། བ བ བ པ
གསུམ་པ་ཤེས་བྱའི་རབ་དབྱེ་སོགས་ལ་ལྟ་ངན་དུ་མ་དགག་ནས་རྫོགས་ལྡན་
ཆོས་ཀྱི་ལུགས་བསྟན་པ་ལ། ཤེས་བྱ་ཐམས་ཅད་དངོས་པོ་དངོས་མེད་གཉིས་སུ་
མ་འདུས་པར་བསྟན་པ། ཤེས་བྱ་ཐམས་ཅད་བེམ་རིག་གཉིས་སུ་འདུས་པར་བསྟན་
- 79 -



ཀུན་མཁྱེན་དགོངས་རྒྱན།
དེབ་ཕྲེང་དང༌པོ།
པ། ལྷ་སྔགས་སོགས་གསར་བྱུང་གི་འདུས་བྱས་སུ་འདོད་པ་ལ་ལུང་རིགས་ཀྱིས་གནོད་
བྱེད་བསྟན་པ། མཐར་ཐུག་སངས་རྒྱས་རྟག་བརྟན་གསུངས་པ་རྣམས་དྲང་དོན་དུ་
འདོད་པ་ལ་སྒྲུབ་བྱེད་མེད་ཅིང་གནོད་བྱེད་ཡོད་པར་བསྟན་པ། དེ་རྣམས་ཀུན་རྫོབ་
ཏུ་ཡོད་ཀྱི་དོན་དམ་པར་ཅིར་ཡང་མ་གྲུབ་པར་འདོད་པ་ལ་གནོད་བྱེད་བསྟན་པ།
སེམས་ཅན་ཐམས་ཅད་ལ་ཆོས་ཟབ་ཁྱད་འཕགས་ཀྱི་བྱིན་རླབས་འཇུག་པར་སྨོན་
པ། རྫོགས་ལྡན་ལུགས་ཀྱི་ཁྱད་འཕགས་རྣམས་བསྟན་པ། ཆོས་དབྱིངས་ཤེར་ཕྱིན་
ཟབ་མོ་གསུངས་པའི་དགོངས་པ་བསྟན་པ། ལྟ་ངན་གྱི་འདོད་ལུགས་བརྗོད་དེ་ལྟ་བའི་
སྙིགས་མ་བདོ་བར་བསྟན་པ། རྫོགས་ལྡན་ལུགས་ལ་དེ་ལས་ཁྱད་འཕགས་ཡོད་པར་
བསྟན་པ། ཀུན་གཞིའི་རྣམ་བཞག་བསྟན་པ་དང་བཅུ་གཅིག དང་པོ་ལ་ལུགས་གཞན་
བསྟན་པ་དང་། རང་ལུགས་བསྟན་པ་དང་གཉིས། དང་པོ་ནི། རྩ་བར། ཤེས་བྱ་
ཐམས་ཅད་དངོས་པོ་དངོས་མེད་དུ། །འདུས་པར་འདོད་པ་གསུམ་ལྡན་མར་བཅད་
ལུགས། །ཞེས་བྱུང་། དེའི་དོན་ནི། ཤེས་བྱ་ཐམས་ཅད་དངོས་པོ་དང་དངོས་མེད་དུ་
འདུས་པར་འདོད་པ་ནི་གསུམ་ལྡན་མར་བཅད་ཀྱི་ལུགས་ཡིན་ལ་དེ་ནི་སྐྱོན་དང་
བཅས་པའོ། །
གཉིས་པ་རང་ལུགས་བསྟན་པ་ནི། རྩ་བར། ཆོས་ཉིད་དབུ་མ་ཤེས་བྱའི་མཆོག་
ཡིན་ཡང་། །ཞེས་པ་ནས། ཕུང་གསུམ་ཡོད་པའི་ཕྱིར། །ཞེས་པའི་བར་ཤོ་ལོ་ཀ་གཅིག་
དང་རྐང་བ་གཅིག་བྱུང་། དེའི་ཚིག་དོན་ནི། ཆོས་ཉིད་དོན་དམ་པའི་དབུ་མ་ཤེས་
བྱའི་མཆོག་ཡིན་པར་ཡང་གྲུབ་ཏེ། བསྟན་པ་སྤྱི་འགྲེལ་གྱི་རྣམ་བཤད་ལས། སྟོང་
- 80 -



བཀའ་བསྡུ་བཞི་བའི་འགྲེལ་བ།
ཉིད་ཟབ་མོ་དེ་མངོན་སུམ་དུ་རྟོགས་བྱ་ཡིན་པས་ཤེས་བྱའི་མཆོག་དང་
། ཞེས་གསུངས་
པའི་ཕྱིར། དེ་ནི་དངོས་པོ་དང་དངོས་མེད་གང་ཡང་མ་ཡིན་གྱི་སྟེ་མ་ཡིན་པའི་ཕུང་
པོ་གསུམ་པ་ཡིན་པར་བཞེད་པ་རྫོགས་ལྡན་གྱི་ལུགས་ཡིན་ཏེ། རྩ་ཤེས་ལས། དངོས་
དང་དངོས་མེད་འདུས་བྱས་ཡིན། །མྱ་ངན་འདས་པ་འདུས་མ་བྱས། །ཞེས་དང་། ཇི་
སྐད་དུ། དངོས་དང་དངོས་པོ་མེད་པ་དང་། །གདོད་ནས་གྲོལ་བའི་དེ་བཞིན་གཤེགས། །
ཞེས་དང་། དངོས་དང་དངོས་མེད་ཟད་པའི་གཙོ། །ཐོག་མཐའ་མེད་ཅིང་ཞི་བ་ཡི། །
བྱང་ཆུབ་སེམས་དེ་ལ་ཕྱག་འཚལ། །ཞེས་དང་། དཔལ་རྡོ་རྗེ་ཕྲེང་བའི་རྒྱུད་ལས། དངོས་
དང་དངོས་མེད་ལས་གྲོལ་ཞིང་། །ཞེས་གསུངས་བའི་ཕྱིར། རྒྱུ་མཚན་དེ་དག་གི་ཕྱིར་
ན་ཤེས་བྱ་ཐམས་ཅད་དངོས་པོ་དངོས་མེད་གཉིས་ཀྱི་ནང་དུ་འདུས་པ་ནི་མིན་ཏེ། དེ་
གཉིས་གང་ཡང་མ་ཡིན་པའི་ཕུང་གསུམ་ཡོད་པའི་ཕྱིར་རོ། །
་ གཉིས་པ་ཤེས་བྱ་ཐམས་ཅད་བེམ་རིག་གཉིས་སུ་འདུས་པར་བསྟན་པ་
ལ་རྫོགས་ལྡན་གྱི་ལུགས་དང༌། གཞན་གྱི་འདོད་པ་བརྗོད་ནས་དེ་དགག་པ་དང་།
དེ་ལ་རྩོད་སྤོང་དང་གསུམ། དང་བོ་ནི། རྩ་བར། ཐམས་ཅད་བེམ་རིག་གཉིས་སུ་
ཁ་ཚོན་ཆོད། །དེ་ཕྱིར་དེ་ལ་ཕུང་བོ་གསུམ་པ་མེད། །ཅེས་པ་འདི་ནི་རྫོགས་ལྡན་ཆོས་
ལུགས་ཡིན། །ཞེས་བྱུང་། དེའི་ཚིག་དོན་ནི། ཤེས་བྱ་ཐམས་ཅད་བེམ་པོ་དང་རིག་
པ་གཉིས་སུ་ཁ་ཚོན་ཆོད་དེ། ཤེས་བྱ་ཡིན་ན་རང་རིག་པ་དང་མི་རིག་པ་གཉིས་ལས་
མ་འདས་པའི་ཕྱིར་ཏེ། རང་རིག་ན་རང་མི་རིག་པ་དང་འགལ་ལ་རང་མི་རིག་ན་རིག་
པར་འགལ་བས་ཕུང་པོ་གསུམ་པ་མེད་པའི་ཕྱིར་རོ། །དེ་ཕྱིར་དེ་ལ་ཕུང་བོ་གསུམ་
- 81 -



ཀུན་མཁྱེན་དགོངས་རྒྱན།།
དེབ་ཕྲེང་དང་པོ།
0
པ་མེད་ཅེས་པ་འདི་ནི་རྫོགས་ལྡན་གྱི་ཆོས་ལུགས་ཡིན་ལ། འོན་ཀྱང་གསུམ་ལྡན་
མར་བཅད་ཀྱི་སྤྱོད་ཡུལ་མ་ཡིན་པས་བློར་ཤོང་བ་དཀའ་ཞེས་རྟོན་པ་བཞི་ལྡན་གྱིས་
གསུངས་སོ། །
གཉིས་པ་གཞན་གྱི་འདོད་པ་བརྗོད་ནས་དེ་དགག་པ་ལ། གཞན་གྱི་འདོད་
པ་བརྗོད་པ་དང་། ལུགས་དེ་དགག་པ་དང་གཉིས། དང་པོ་ནི་། རྩ་བར། གསུམ་
ལྡན་མར་བཅད་ཆོས་ཉིད་དེ་བཞིན་ཉིད། །བེམ་རིག་གང་ཡང་མིན་པའི་ཕུང་གསུམ་
འདོད། །ཅེས་བྱུང་། དེའི་དོན་ནི་གསུམ་ལྡན་མར་བཅད་ཀྱི་ལུགས་ལ་ཆོས་ཉིད་དེ་
བཞིན་ཉིད་ནི། བེམ་པོ་དང་རིག་པ་གང་ཡང་མིན་པའི་ཕུང་པོ་གསུམ་པ་ཡིན་པར་
འདོད་དོ། །
གཉིས་པ་ལུགས་དེ་དགག་པ་ལ། ཆོས་དབྱིངས་ཤེས་པ་ཡིན་པའི་སྒྲུབ་བྱེད་
བསྟན་པ། དེ་ཡེ་ཤེས་ཡིན་ཡང་མི་རྟག་པ་མ་ཡིན་པ་བསྟན་པ། དོན་དམ་རིག་པ་མ་
ཡིན་པ་ལ་གནོད་བྱེད་བསྟན་པ། དོན་དམ་རིག་པ་ཡིན་ན་གཤེགས་སྙིང་རྟག་བརྟན་
གྱི་ཤེས་པ་ཡིན་པར་གྲུབ་པར་བསྟན་པ། དོན་དམ་ཤེས་པ་མ་ཡིན་པ་ལ་ལུང་དང་
འགལ་བར་བསྟན་པ་དང་ལྔ། དང་པོ་ནི། རྩ་བར། གལ་ཏེ་ཆོས་དབྱིངས་རིག་
པ་མ་ཡིན་ན། །ཞེས་པ་ནས། ཤེས་པ་རིག་པ་ཡེ་ཤེས་ཡིན་པར་སྟོན། །ཞེས་བྱུང་།
དེའི་ཚིག་དོན་ནི། གལ་ཏེ་ཕྱོགས་སྔ་མའི་འདོད་པ་ལྟར་ཆོས་ཀྱི་དབྱིངས་རིག་པ་མ་
ཡིན་ན། འོ་ན། དབྱིངས་རིག་དབྱེར་མེད་ཀྱི་ཡེ་ཤེས་གང་ལ་བགྱི། ཆོས་ཀྱི་དབྱིངས་
ཀྱི་ཡེ་ཤེས་གང་ལ་བགྱི། དོན་དམ་རང་བྱུང་ཡེ་ཤེས་གང་ལ་བགྱི་འམ་གང་ལ་བྱེད་
-82 -



བཀའ་བསྡུ་བཞི་བའི་འགྲེལ་བ།
-
，
ཅེས་གནོད་བྱེད་བསྟན་ལ། དེའི་ཕྱོགས་སྔ་མས་ཡེ་ཤེས་དེ་དག་ནི་འདུས་བྱས་མི་རྟག་
པ་ཡིན་པའི་ཡེ་ཤེས་རྣམས་ལ་བྱེད་པ་ཡིན་ཞེ་ན། དེའི་ལན་དུ་དེ་ནི། རིགས་པ་མ་
ཡིན་ཏེ། དོན་དམ་པའི་མཚན་ཡང་དག་པར་བརྗོད་པ་ལས་གསུངས་པ་འདི་ལྟར་དོན་
དམ་པ་ནི་སོ་སོ་རང་རིག་མི་གཡོ་བ་ཡིན་ཞེས་དང་། དོན་དམ་བདེན་པས་ནི། ཇི་
ལྟ་བ་མཁྱེན་པས་བདག་རིག་ཅིང་ཇི་སྙེད་པ་མཁྱེན་པས་གཞན་མཆོག་ཆོས་ཅན་རིག་
ལ་དོན་དམ་གྱི་མིག་གི་དབང་པོས་ཀྱང་བྱ་བ་ཐམས་ཅད་བྱེད་ཅིང་གཟུགས་སྒྲ་ལ་
སོགས་པའི་ཡུལ་ཐམས་ཅད་རྟོགས་པའི་ཕྱིར། དབང་བོ་ཐམས་ཅད་པ་ཡིན་ཞེས་པ་
དང༌། དོན་དམ་པ་ནི་ཆོས་ཉིད་ཇི་ལྟ་བ་ཀུན་ཤེས་ཤིང་། ཆོས་ཅན་ཇི་སྙེད་པ་ཀུན་
རིག་པའི་སྐྱེས་བུ་དམ་པ་པོ་ཡིན་ཞེས་པ་དང༌། དོན་དམ་ནི་བརྟན་གཡོ་ཀུན་ལ་
ནམ་མཁའ་ལྟར་ཁྱབ་པའི་བདག་པོ་རང་བྱུང་ཡེ་ཤེས་ལྔའི་བདག་ཉིད་ཅན་ཡིན་
ཞེས་པ་དང་། དོན་དམ་ནི། སངས་རྒྱས་ཀུན་གྱི་ངོ་བོ་ཡེ་ཤེས་ཀྱི་སྐུ་སྟེ་འདི་བསྐྱེད་
པའི་རྒྱུ་རྐྱེན་མེད་ཅིང་སྐྱེ་འགག་གནས་གསུམ་དང་བྲལ་བར་གདོད་ནས་རང་བྱུང་
ཡེ་ཤེས་ཀྱི་ངོ་བོར་གནས་པ་ཡིན་ཞེས་པ་དང་། དོན་དམ་པ་ནི། ཐམས་ཅད་མཁྱེན་
པའི་ཡེ་ཤེས་ཀྱི་ཕུན་སུམ་ཚོགས་པ་རྒྱ་མཚོ་དང་འདྲ་བའི་བང་མཛོད་བརྙེས་པ་ཡིན་
ཞེས་པ་དང༌། དོན་དམ་ནི། དཔལ་ལྡན་སངས་རྒྱས་ཐབས་བདེ་བ་ཆེན་པོ་པད་མ་
ཤེས་རབ་ཆེན་པོ་སྟོང་བ་ཉིད་ལས་སྐྱེས་པ་ནི་ཀུན་མཁྱེན་ཡེ་ཤེས་ཀྱི་མཛོད་ནམ་མཁའ་
དང་མཉམ་པ་འཛིན་པ་པོ་ཡིན་ཞེས་པ་དང་། དོན་དམ་ནི། ཆོས་དབྱིངས་ཡེ་ཤེས་
ཀྱི་ཚོགས་ཆེན་པོ་དེ་ཉིད་ཡེ་ཤེས་ཀྱི་ཚོགས་ནམ་མཁའ་གང་བའི་འབྱུང་གནས་ཆེ་
， - 83-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
བ་ཡིན་ཞེས་པ་དང་། དོན་དམ་ནི། ཇི་ལྟ་བ་ཆོས་ཉིད་དང་ཇི་སྙེད་པ་ཆོས་ཅན་མཁྱེན་
པའི་ཡེ་ཤེས་དང་ལྡན་པའི་ཕྱིར། དོན་དམ་གྱི་ཡོན་ཏན་ཐམས་ཅད་གདོད་ནས་རྫོགས་
པར་ཡོད་པ་ལ་ཡོད་པར་ཡང་དག་པ་ཅི་ལྟ་བ་བཞིན་དུ་ཤེས་པ་དང་། རྣམ་ཤེས་ཀུན་
རྫོབ་ཀྱི་སྐྱོན་རྣམས་དོན་དམ་པར་མེད་པ་ལ་མེད་པར་ཡང་དག་པ་ཇི་ལྟ་བ་བཞིན་
དུ་ཤེས་པས་སྐུར་འདེབས་དང་སྒྲོ་འདོགས་གྱི་མཐའ་ལས་གྲོལ་བའི་དབུ་མ་ཡིན་ཞེས་
དང༌། དོན་དམ་ནི། ཡེ་ཤེས་ལུས་ཅན་གྱི་སྐུ་རྣམས་མ་ལུས་པར་གདོད་ནས་འཆང་
པ་པོ་ཡིན་ཞེས་དང་། དོན་དམ་ཆོས་སྐུའི་ཡིད་ཀུན་ཏུ་བཟང་པོ་ནི་སོ་སོར་ཡང་དག་
པར་རིག་པའི་བློ་གྲོས་བཟང་པོ་ཡིན་ཞེས་པ་དང་། དོན་དམ་ནི། འཁོར་འདས་ཐམས་
ཅད་ཀྱི་སྙིང་པོ་ཡིན་པས་སངས་རྒྱས་ཀུན་གྱི་སྙིང་པོ་ཆེ་བ་ཡིན་ཞེས་པ་དང་། དོན་དམ་
ཡེ་ཤེས་ཀྱི་རང་སྣང་ནམ་མཁའ་མཛོད་ཀྱི་མཆོད་པ་ཆེན་པོ་དོན་དམ་གྱི་འདོད་ཆགས་
ཆེ་བ་འོད་དཔག་མེད་ཡིན་ཞེས་པ་དང་། དོན་དམ་པའི་མཆོད་པ་ཆེན་པོ་ཞེ་སྡང་
ཆེ་བ་མི་བསྐྱོད་པ་ནི། ཉོན་མོངས་ཀྱི་ཞེ་སྡང་ཀུན་འཇོམས་པར་ནུས་པས་དེའི་དགྲ་
ཆེན་པོ་ཡིན་ཞེས་པ་དང་། དོན་དམ་པའི་མཆོད་པ་ཆེན་པོ་གཏི་མུག་ཆེ་བ་རྣམ་པར་
སྣང་མཛད་གཏི་མུག་བློ་ནི་ཉོན་མོངས་ཀྱི་གཏི་མུག་མུན་པ་སེལ་བར་བྱེད་པ་ཡིན་
ཞེས་པ་དང༌། དོན་དམ་པའི་མཆོད་པ་ཆེན་པོ་འཕྲག་ཏོག་གི་ཆོས་ཉིད་འཕྲག་ཏོག་
ཆེན་པོ་ནི་དོན་ཡོད་གྲུབ་པ་ཉོན་མོངས་ཀུན་གྱི་འཕྲག་ཏོག་ཁྲོ་བ་ཆེན་པོ་འཇོམས་པར་
ནུས་པས་དེའི་དགྲ་ཆེ་བ་ཡིན་ཞེས་དང་། དོན་དམ་པའི་མཆོད་པ་ཆེན་པོ་ཆོས་ཉིད་
ཀྱི་སེར་སྣ་ཆགས་པ་ཆེ་བ་རིན་ཆེན་འབྱུང་ལྡན་ནི། ཉོན་མོངས་ཀྱི་ཆགས་པ་ཐམས་
- 84 -



བཀའ་བསྡུ་བཞི་བའི་འགྲེལ་བ།
ཅད་སེལ་བར་བྱེད་པ་ཡིན་ཞེས་དང་། དོན་དམ་པའི་མཐར་ཐུག་གི་མཆོད་པ་ཆེན་པོ་
བདེ་བ་ཆེ་རྡོ་རྗེ་སེམས་དཔའ་ནི། དོན་དམ་པའི་ཆོས་ཉིད་ཀྱི་དགའ་བ་ཆེན་པོའི་
རང་བཞིན་མགུ་བ་ཆེ་བ་ཡིན་ཞེས་དང་། དོན་དམ་ནི་། གང་ལ་གང་འདུལ་དེ་ལ་དེར་
སྟོན་པའི་ཐབས་ལ་མཁས་པའི་རྣམ་པ་སྒྱུ་མ་དང་། མིག་འཕྲུལ་ལྟ་བུར་སྐུ་གསུང་ཐུགས་
ཀྱི་སྤྲུལ་བ་ཆེན་པོ་ནམ་མཁའ་དང་མཉམ་པར་འཆང་བ་ཡིན་ཞེས་དང་། དོན་དམ་
པའི་སྒྱུ་འཕྲུལ་ཆེན་པོའི་འཕྲིན་ལས་ཀྱི་གང་ལ་ཡང་ཞེན་པ་མེད་པར་སྲིད་པ་ཇི་སྲིད་
གྱི་བར་དུ་འགྲོ་བའི་དོན་འགྲུབ་པར་བྱེད་པ་དེ་ཉིད་སྒྱུ་འཕྲུལ་ཆེན་པོའི་དགའ་བ་
ཡིན་པའི་རྒྱུ་མཚན་གྱིས་དགའ་བའི་རྣམ་འཕྲུལ་བསམ་གྱི་མི་ཁྱབ་པའི་ཕྱིར། ཞེས་
པ་དང༌། དོན་དམ་ནི། འཇིག་རྟེན་ཆོས་བརྒྱད་ཀྱི་རྣམ་གཡེང་བག་ཆགས་དང་བཅས་
པ་ཡེ་ནས་ཟད་པའི་ཕྱིར་བདེ་བའི་བསམ་གཏན་ཆེན་པོ་དཔའ་བར་འགྲོ་བའི་ཏིང་ངེ་
འཛིན་ལ་སོགས་པའི་གནས་ཡིན་ལ་དོན་དམ་པའི་ཤེས་རབ་ཆེན་པོའི་ལུས་ནམ་མཁའ་
དང་མཉམ་པ་འཆང་བ་ཡིན་ཞེས་དང༌། དོན་དམ་ནི། ཆོས་ཉིད་ཀྱི་སྨོན་ལམ་ནམ་
མཁའ་དང་མཉམ་པར་རྫོགས་པའི་ཕྱིར་སྨོན་ལམ་གྱི་ཕ་རོལ་དུ་ཕྱིན་པ་ཆེན་པོ་སྟེ་
མུན་པ་དང་འདྲ་བའི་རྣམ་ཤེས་གདོད་ནས་སྤངས་བའི་ཕྱིར་ཡེ་ཤེས་ཀྱི་ཕ་རོལ་ཏུ་
ཕྱིན་པའི་རྒྱ་མཚོ་ཆེན་པོ་སྟེ་ཡིན་ཞེས་དང་། དོན་དམ་ནི། སེམས་ཅན་ཐམས་ཅད་
བདེ་བ་དང་འཕྲད་པར་དགོངས་པའི་བྱམས་པ་ཆེན་པོ་རང་བཞིན་སེམས་ཅན་གྱི་
ཁམས་ལྟར་དཔག་ཏུ་མེད་ཅིང་། སེམས་ཅན་དེ་སྙེད་སྡུག་བསྔལ་དང་བྲལ་བར་
དགོངས་པའི་དོན་དམ་པའི་སྙིང་རྗེ་ཆེན་པོ་དེ་སྙེད་ཡོད་ལ། སེམས་ཅན་དེ་སྙེད་བདེ་
- 85 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
བ་དང་མི་འབྲལ་བར་དགོངས་པའི་དགའ་བ་ཆེན་པོའི་བློ་ཡི་མཆོག་སྟེ་སེམས་ཅན་
ཐམས་ཅད་ཚོར་བ་བདེ་སྡུག་ དང་བྲལ་བར་དགོངས་པ་བཏང་སྙོམས་ཀྱི་དོན་དམ་
ཤེས་རབ་ཆེན་པོ་གནས་ལུགས་ཆེན་པོའི་བློ་གྲོས་ཆེན་པོ་དང་ལྡན་པ་འགྲོ་བའི་དོན་
ལ་དོན་དམ་པར་མཁས་པ་ཆེན་པོ་ཐབས་ཆེ་བ་ཡིན་པ་སྟེ་ཚད་མེད་བཞི་ཡིན་ཞེས་
པ་དང༌། དོན་དམ་པའི་རང་བྱུང་ཡེ་ཤེས་ལྔ་པོ་ཐབས་དང་ཤེས་རབ་གཉིས་མེད་ལ་
ཕྱེ་བའི་ཡེ་ཤེས་བཅུ་དང་། དེ་བཞིན་དུ་ཐབས་དང་ཤེས་རབ་གཉིས་ཀྱི་ཕུང་པོ་བཅུ་
དང༌། ཁམས་བཅུ་དང་དབང་པོ་བཅུ་དང་། ཡུལ་བཅུ་དང་། ལས་ཀྱི་དབང་པོ་དང་
ལས་ཀྱི་དབང་པོའི་བྱ་བ་བཅུ་རྣམས་ནི། རྣམ་པར་དག་པའི་ཆོས་དབྱིངས་ཡེ་ཤེས་
ཀྱི་བདག་ཉིད་ཅན་དོན་དམ་པའི་ཡེ་ཤེས་བཅུ་རྣམ་པར་དག་པ་གདོད་ནས་འཆང་བ་
པོ་ཡང་ཡིན་ཞེས་པ་དང༌། དོན་དམ་ནི་ཤེས་པའམ་ཡེ་ཤེས་འབའ་ཞིག་ཏུ་གནས་
ཤིང་རྣམ་ཤེས་ངེས་པར་གདོད་ནས་བསལ་བའི་གསལ་བ་ཡིན་ཞེས་པ་དང༌། དོན་
དམ་ནི་ཀུན་གཞིའི་རྣམ་པར་ཤེས་པ་སོགས་རྣམ་ཤེས་ཚོགས་བརྒྱད་པོའི་གནས་ལུགས་
རྟོགས་པའི་འཕགས་པའི་ལམ་འཆང་བ་ཡིན་ཞེས་དང་། དོན་དམ་ནི་ཤེས་རབ་ཡེ་
ཤེས་ཀྱི་མེ་བོ་ཆེ་བ་སྟེ། ལྗང་གུ་འབར་བ་ལ་སོགས་པར་སྣང་བ་ཡིན་ཞེས་དང་། དོན་
དམ་ནི་ཡེ་ཤེས་ཀྱི་སྣང་བ་ལམ་མེ་བ་སྟེ་རྡོ་རྗེ་ཟླ་བ་དྲི་མེད་འོད་སྣང་བ་ཡིན་ཞེས་དང་།
དོན་དམ་པའི་སངས་རྒྱས་མི་སྐྱོད་པ་མི་གཡོ་བ་ནི་སངས་རྒྱས་ཀུན་གྱི་སྐུ་ཐམས་
ཅད་མངོན་སུམ་དུ་གྱུར་བའི་ཡེ་ཤེས་མེ་ལྕེའམ་རྩེ་མོ་ནམ་མཁའི་མཐར་ཐུག་པར་འོད་
རབ་ཏུ་གསལ་ཞིང་སྣང་བར་བྱེད་པ་པོ་ཡིན་ཞེས་དང་། དོན་དམ་ནི། ཆོས་སྐུ་སངས་
- 86 -



བཀའ་བསྡུ་བཞི་བའི་འགྲེལ་བ།
རྒྱས་ཀུན་གྱི་ངོ་བོར་གྱུར་བའི་བྱང་ཆུབ་བླ་ན་མེད་པ་ཡིན་ཞེས་དང་། དོན་དམ་ནི།
ཆོས་ཀྱི་དབྱིངས་ཀྱི་ཡེ་ཤེས་ཀྱི་སྐུ་རྡོ་རྗེ་སངས་རྒྱས་རྣམ་པར་སྣང་མཛད་ཆེ་བ་ཡིན་
ཞེས་དང་། དོན་དམ་པའི་རྫོགས་པའི་སངས་རྒྱས་ཉིད་ནི་འཇིག་རྟེན་པ་རྣམས་མངོན་
པར་མཐོ་བ་དང༌། ངེས་པར་ལེགས་པ་ལ་འདྲེན་པ་པོ་ཡིན་ཞེས་དང༌། དོན་དམ་པའི་
ཡེ་ཤེས་ནི། འདས་མ་འོངས་ཟག་པ་ཟད་པ་གསུམ་རིག་པའི་སྐུ་གསུང་ཐུགས་ཀྱི་
སྒྲིབ་པ་དང་བྲལ་བའི་གཙང་མ་དག་པ་སྟེ། དོན་དམ་པའི་རྫུ་འཕྲུལ་དང། ལྷའི་རྣ་
བ་དང་། གཞན་གྱི་སེམས་ཤེས་པ་དང་། སྔོན་གྱི་གནས་རྗེས་སུ་དྲན་པ་དང་། ལྷའི་
མིག་དང་། ཟག་པ་ཟད་པའི་མངོན་ཤེས་དྲུག་དང་ལྡན་ཞིང་སངས་རྒྱས་ཆོས་དགེ་
འདུན་ཚུལ་ཁྲིམས་སྦྱིན་པ་གཏོང་བ། ལྷ་རྗེས་སུ་དྲན་པ་སྟེ་དེ་དྲུག་དང་ལྡན་པའི་ཡེ་
ཤེས་འཁོར་འདས་ཐམས་ཅད་རྣམ་པ་ཀུན་དང་ལྡན་པ་ཡིན་ཞེས་དང་། དོན་དམ་
པའི་སྐུ་བཞིའི་རྫུ་འཕྲུལ་ཆེན་པོ་ནི་འཇིག་རྟེན་ལས་འདས་པའི་ཤེས་རབ་ཀྱི་ཕ་རོལ་
ཏུ་ཕྱིན་པ་ཡང་དག་པའི་མཐའ་ཡིན་ཞེས་དང་། དོན་དམ་པ་དེ་ནི་ཐུབ་པའི་དབང་
པོའི་མཁྱེན་པའི་སྟོབས་བཅུ་ནམ་མཁའ་ལྟར་ཁྱབ་པའི་བདག་ཉིད་ཡིན་ཞེས་དང་།
དོན་དམ་ཡེ་ཤེས་ཀྱི་སྐུ་ནི་བྱམས་པས་མཐའ་དག་ཁྱབ་པ་འཇམ་པའི་ངང་ཚུལ་ཅན་
དཔལ་ཐམས་ཅད་ཀྱི་འབྱུང་གནས་ཀུན་གྱི་དཔལ་དང་ལྡན་པའི་མཆོག་དོན་དམ་
པའི་འབྱོར་བ་ཕུན་སུམ་ཚོགས་པའི་ཡེ་ཤེས་ཡིན་ཞེས་དང་། དོན་དམ་པའི་སངས་
རྒྱས་ཐམས་ཅད་ཀྱི་དུས་གསུམ་གཅིག་ཆར་དུ་མཁྱེན་པའི་ཡེ་ཤེས་ཀྱི་སྐུ་ནམ་མཁའ་
ལྟ་བུར་ཁྱབ་པའི་བདག་ཉིད་ཀྱི་ཆོས་སྐུ་ཁྱོད་ལ་རྟག་ཏུ་སྒོ་གསུམ་གུས་པས་འདུད་
- 87 -



ཀུན་མཁྱེན་དགོངས་རྒྱན།
དེབ་ ཕྲེང་དང་པོ།
ཅེས་སོགས་རྣམ་པ་མང་པོས་དོན་དམ་བདེན་པ་ནི་ཤེས་པ་དང་རིག་པ་དང་ཡེ་ཤེས་
ཡིན་པར་སྟོན་ཅིང་བདག་རིག་གཞན་རིག་དང་ཀུན་ཤེས་ཀུན་རིག་དང་ཡེ་ཤེས་ལྔའི་
བདག་ཉིད་དང་ཤེས་བཅུ་རྣམ་དག་ཡེ་ཤེས་སྐུ་སྟེ་རང་བྱུང་བ་དང་། ཐམས་ཅད་མཁྱེན་
པའི་ཡེ་ཤེས་རྒྱ་མཚོ་ལ་སོགས་པའི་གཞུང་ནས་ཇི་ལྟར་འབྱུང་བ་བཞིན་དོན་དམ་
དུ་དོན་ལ་གནས་པའི་ཕྱིར་འདི་ལ་འདུས་བྱས་མི་རྟག་པ་དང་རྣམ་ཤེས་ཀྱི་ཆོས་འགའ་
ཙམ་ཡང་འདྲེས་པ་མེད་ཅིང་རྒྱུད་འདི་ནི་དོན་དམ་ཀྱི་མཚན་ཡང་དག་པར་ཇི་ལྟ་བ་
བཞིན་བརྗོད་པ་ཡིན་གྱི་ཀུན་རྫོབ་ཀྱི་མཚན་བརྗོད་པ་ནི་མ་ཡིན་པས་འདིའི་དོན་
འདུས་བྱས་མི་རྟག་པ་དང་རྟེན་ཅིང་འབྲེལ་འབྱུང་དང་རྣམ་ཤེས་སྐད་ཅིག་མ་ལ་
འཆད་པ་ནི་ལོག་པར་བཤད་པ་འབའ་ཞིག་ཡིན་ནོ་ཞེས་ཆོས་རྗེ་ཀུན་མཁྱེན་གྱིས་
འདི་ཉིད་ཀྱི་འགྲེལ་བར་གསུངས་སོ།། འདི་དང་འོག་ཏུ་ཡང་ཆོས་དབྱིངས་ཤེས་པ་
ཡིན་པའི་སྒྲུབ་བྱེད་རྒྱས་པར་སྟོན་པས། གཞན་སྟོང་བར་ཁས་འཆེ་བ་ཆོས་དབྱིངས་
ཤེས་པ་མ་ཡིན་པར་འདོད་པ་རྣམས་ཀྱིས་གནས་འདི་ལ་ལེགས་པར་དཔྱད་དགོས་
སོ། །
གཉིས་པ་ཆོས་དབྱིངས་ཡེ་ཤེས་ཡིན་ཡང་མི་རྟག་པ་མ་ཡིན་པར་བསྟན་པ་ནི།
རྩ་བར། དེ་ཕྱིར་སྐད་ཅིག་ལས་འདས་ཡེ་ཤེས་ནི། །ཆོས་རྣམས་ཀུན་གྱི་མཐར་ཐུག་
དེ་ཁོ་ན། །ཉིད་ཅེས་རྒྱལ་བ་རྣམས་ཀྱིས་གསུངས་པ་ཡིན། །ཞེས་བྱུང༌། དེའི་ཚིག་
དོན་ནི། དོན་དམ་པའི་ཤེས་པ་ཡིན་པ་དེའི་ཕྱིར་སྐད་ཅིག་མ་གཅིག་ལས་འདས་
པའི་ཡེ་ཤེས་ནི། ཆོས་རྣམས་ཀུན་གྱི་གནས་ལུགས་མཐར་ཐུག་དེ་ཁོ་ན་ཉིད་ཅེས་
- 88 -



བཀའ་བསྡུ་བཞི་བའི་འགྲེལ་བ།
རྒྱལ་བ་སངས་རྒྱས་བཅོམ་ལྡན་འདས་རྣམས་ཀྱིས་གསུངས་པ་ཡིན་ཏེ། བཅོམ་ལྡན་
འདས་སྤྱན་རས་གཟིགས་དབང་ཕྱུག་གིས་ཞལ་སྔ་ནས་མཐར་ཐུག་དེ་ཁོ་ན་ཉིད་ངོས་
འཛིན་པའི་སྐབས་སུ་རྒྱས་འགྲེལ་དྲི་མེད་འོད་ལས། སྐད་ཅིག་གཅིག་དང་དུ་མ་དང་
བྲལ་བའི་ཡེ་ཤེས་ནི་རྒྱལ་བ་རྣམས་ཀྱིས་དེ་ཁོ་ན་ཉིད། ཅེས་གསུངས་བའི་ཕྱིར་རོ། །
གསུམ་པ་དོན་དམ་རིག་པ་མ་ཡིན་པ་ལ་གནོད་བྱེད་བསྟན་པ་ནི། རྩ་བར།
གལ་ཏེ་དོན་དམ་རིག་པ་མ་ཡིན་ན། །ཞེས་པ་ནས་འགལ་བར་འགྱུར། ཞེས་པའི་བར་
རྐང་བ་དྲུག་བྱུང་། དེའི་དོན་ནི། གལ་དེ་དོན་དམ་བདེན་པ་རིག་པ་མ་ཡིན་ན་དོན་
དམ་ཆོས་སྐུ་དང་ངོ་བོ་ཉིད་སྐུ་དག་རིག་པ་མིན་པའི་ཕྱིར། ཀུན་མཁྱེན་མིན་པར་འགྱུར་
ལ། དེ་ཀུན་མཁྱེན་མིན་པར་འདོད་ན་སངས་རྒྱས་མིན་པར་འགྱུར་ལ། སངས་རྒྱས་
མིན་པར་ཡང་འདོད་ན། དེ་ཆོས་སྐུ་མིན་པར་ཐལ་བར་འགྱུར་ལ་དེ་ཡང་འདོད་ན།
ཆོས་ཅན་ལ་དོན་དམ་ཆོས་སྐུ་བཞག་པ་དང་ཡང་འགལ་བར་འགྱུར་ཞེས་ཆོས་དབྱིངས་
རིག་པ་མིན་པར་འདོད་པ་ལ་ཧ་ཅང་ཐལ་བས་གནོད་བྱེད་བསྟན་པ་ཡིན་ནོ། ། །
བཞི་བ་དོན་དམ་རིག་པ་ཡིན་པས་གཤེགས་སྙིང་རྟག་བརྟན་གྱི་ཤེས་པ་ཡིན་
པར་གྲུབ་པ་བསྟན་པ་ནི། རྩ་བར། གལ་ཏེ་དོན་དམ་རིག་པ། ཞེས་པ་ནས། དེ་བཞིན་
ནོ། །ཞེས་པའི་བར་རྐང་བ་དྲུག་བྱུང་། དེའི་ཚིག་དོན་ནི། གལ་ཏེ་དོན་དམ་རིག་པ་
ཡིན་པར་འདོད་པའི་རྫོགས་ལྡན་གྱི་ལུགས་ལྟར་ན་ནི་དོན་དམ་འདུས་མ་བྱས་ཀྱི་རིག་
པ་ཡིན་པར་ཁུར་ནས་འོང་། དེ་རྟག་ཅིང་བརྟན་པའི་རིག་པའང་ཡིན་པར་ཁུར་ནས་
འོང༌། ཐེར་ཟུག་གཡུང་དྲུང་རིག་པའང་ཡིན་པར་ཁུར་ནས་འོང་། བདེ་གཤེགས་
- 89 -



ཀུན་མཁྱེན་དགོངས་རྒྱན། །
དེབ་ཕྲེང་དང་པོ།
སྙིང་པོ་རིག་པའང་ཡིན་པར་ཁུར་ནས་འོང་། ཡོངས་གྲུབ་དགུ་ཡིས་རིག་པའང་
ཡིན་པར་གྲུབ་པ་དེ་བཞིན་ནོ། །ཞེས་པས་ཆོས་དབྱིངས་བདེ་གཤེགས་སྙིང་པོ་རྟག་
བརྟན་གྱི་ཤེས་པ་གྲུབ་པར་བསྟན་ཏོ། །ཡོངས་གྲུབ་དགུ་ནི་ཆོས་རྣམས་ཀྱི་གཤིས་ཇི་
བཞིན་པ་དེ་ཁོ་ན་ལྟར་གྱི་དེ་བཞིན་ཉིད་དང་། ཕྱིན་ཅི་མ་ལོག་པའི་མ་ནོར་བ་དང་།
གནས་ལུགས་གཞན་དུ་མི་འགྱུར་བའི་གཞན་མ་ཡིན་པ་དང་། ཆོས་རྣམས་ཀྱི་རང་
བཞིན་དེ་ཁོ་ན་ཉིད་དུ་ངེས་པའི་ཆོས་ཉིད་དང་། གདོད་ནས་རྣམ་པར་དག་པའི་ཆོས་
མཐའ་ཡས་པའི་ཀློང་དུ་གྱུར་བའི་ཆོས་དབྱིངས་དང་། དོན་གྱི་གནས་ལུགས་སུ་བཞུགས་
པའི་ཆོས་ཀྱི་གནས་དང༌། ཀུན་རྫོབ་སྤྲོས་པའི་མ་གོས་པའི་ཆོས་སྐྱོན་མེད་པ་དང་།
གནས་ལུགས་ཀུན་གྱི་མཐར་ཐུག་ཏུ་གྱུར་བའི་ཡང་དག་མཐའ་དང་། སྒྲ་རྟོག་གི་སྤྱོད་
ཡུལ་ལས་འདས་པའི་བསམ་གྱི་མི་ཁྱབ་པའི་དབྱིངས་རྣམས་ཡིན་ཏེ། ཡུམ་མདོ་ལས།
དེ་བཞིན་གཤེགས་པ་རྣམས་བྱུང་ཡང་རུང་། དེ་བཞིན་གཤེགས་པ་རྣམས་མ་བྱུང་ཡང་
རུང་སྟེ་ཆོས་དེ་དག་གི་དེ་བཞིན་ཉིད་དང་། མ་ནོར་བ་དེ་བཞིན་ཉིད་དང་གཞན་མ་
ཡིན་པ་དེ་བཞིན་ཉིད་དང་ཆོས་ཉིད་དང་ཆོས་ཀྱི་དབྱིངས་དང་ཆོས་ཀྱི་གནས་ཉིད་
དང༌། ཆོས་སྐྱོན་མེད་པ་ཉིད་དང་། ཡང་དག་པའི་མཐའ་དང་། བསམ་གྱི་མི་ཁྱབ་
པའི་དབྱིངས་ནི་དེ་བཞིན་དུ་གནས་ཏེ། ཞེས་གསུངས་པའི་ཕྱིར་རོ། །
ལྔ་པ་དོན་དམ་ཤེས་པ་མ་ཡིན་པ་ལ་ལུང་དང་འགལ་བར་བསྟན་པ་ནི། རྩ་བར།
གལ་ཏེ་དོན་དམ་ཤེས་པ། ཞེས་པ་ནས་ཀུན་དང་འགལ་བར་འགྱུར། ཞེས་པའི་བར་
རྐང་བ་གསུམ་བྱུང་། དེའི་དོན་ནི་གལ་ཏེ་དོན་དམ་ཤེས་པ་མ་ཡིན་པར་ཕྱོགས་སྔ་
- 90-



བཀའ་བསྡུ་བཞི་བའི་འགྲེལ་བ།
མའི་འདོད་པ་ལྟར་ཡིན་ན་ནི། གཤིས་ལུགས་ཟབ་མོ་སྟོན་པའི་རྫོགས་ལྡན་གྱི་ཆོས་
མདོ་དང་རྒྱུད་སྡེ་ཟབ་མོ་ཀུན་དང་འགལ་བར་འགྱུར་ཏེ། རྒྱུད་བླ་མ་ལས། སངས་
རྒྱས་ཡེ་ཤེས་སེམས་ཅན་ཚོགས་ཞུགས་ཕྱིར། །ཞེས་དང༌། ཆོས་དབྱིངས་བསྟོད་པ་
ལས། ས་ཡི་ནང་ན་གནས་པའི་ཆུ། །དྲི་མ་མེད་པར་ཡང་དག་གནས། །ཉོན་མོངས་
ནང་ན་ཡེ་ཤེས་ཀྱང་། །དེ་བཞིན་དྲི་མ་མེད་པར་གནས། །ཞེས་དང༌། འདི་ཉིད་གྱིས་
འགྲེལ་བ་ལས། དེ་རྣམས་ལས་ནི་དོན་དམ་ཆོས་ཉིད་གང་ཡིན་ཐམས་ཅད་རིག་པ་
དང་རང་རིག་དང་བདེ་བ་དང་ཤེས་པ་དང་ཡེ་ཤེས་དང་རྟག་པ་དང་འདུས་མ་བྱས་དང་
ཁྱབ་བདག་ལ་སོགས་པར་ཡང་ཡང་གསུངས་པས་གནོད་དེ་མགོ་བོར་ཐོག་ལྷུང་བ་
བཞིན་ནོ། །ཞེས་གསུངས་བའི་ཕྱིར་རོ། ། །
གསུམ་པ་དེ་ལ་རྩོད་པ་སྤོང་བ་ལ། རྩོད་པ་འགོད་པ་དང༌། དེའི་ལན་དང་
གཉིས། དང་པོ་ནི། རྩ་བར། གལ་ཏེ་དོན་དམ་ཤེས་པ་ཡིན་ན་ནི། ། འདུས་བྱས་
མི་རྟག་པར་ཡང་འགྱུར་ཞེ་ན། །ཞེས་བྱུང་། དེའི་དོན་ནི་གསུམ་ལྡན་མར་བཅད་རྣམས་
ཀྱིས་གལ་ཏེ་དོན་དམ་ཤེས་པ་ཡིན་ན་ནི། འདུས་བྱས་ཡིན་པར་འགྱུར་ཞིང་མི་རྟག་
པ་ཡིན་པར་ཡང་འགྱུར་རོ་ཞེ་ན་ཞེས་རྩོད་པ་ཡིན་ནོ། ། གཉིས་པ་དེའི་ལན་ནི།
རྩ་བར། དེ་འདྲ་གསུམ་ལྡན་མར་བཅད་ལུགས་ཡིན་གྱི། །ཞེས་པ་ནས། མྱུར་དུ་ཐོབ་
པར་འགྱུར། ཞེས་པའི་བར་ཤོ་ལོ་ཀ་བརྒྱད་དང་རྐང་བ་གསུམ་བྱུང༌། དེའི་ཚིག་དོན་
ནི་ཤེས་པ་ཡིན་ན་འདུས་བྱས་སོགས་ཡིན་པས་ཁྱབ་པ་ཡོད་པ་དེ་འདྲ་འདོད་པ་ནི།
གསུམ་ལྡན་མར་བཅད་སྐྱོན་ཅན་རྣམས་ཀྱི་ལུགས་ཡིན་གྱི་རྫོགས་ལྡན་ཆོས་མཆོག་
- 91 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ལ་མང་
ཁྱད་པར་དུ་འཕགས་པའི་ལུགས་ལ་ནི། འདུས་མ་བྱས་དང་རྟག་པ་ཡིན་པའི་ཤེས་
པ་དང་རིག་པ་དང་ཡེ་ཤེས་དང་རང་རིག་དང་བདེ་བ་དང་འདོད་ཆགས་ཆེན་པོ་དང་
དགའ་བ་ཆེན་པོ་མགུ་བ་ཆེ་ལ་སོགས་པ་ཤིན་ཏུ་མང་བར་བཤད་ཅིང་འཆད་པར་ཡང་
འགྱུར་རོ། །དེས་ན་འདི་ནི་ཤེས་པ་ལ་ཡང་འདུས་བྱས་འདུས་མ་བྱས་གཉིས་ཕྱེ་བ་
དང༌། ཡེ་ཤེས་ལ་ཡང་འདུས་བྱས་འདུས་མ་བྱས་གཉིས་ཕྱེ་བ་དང་། དཀོན་མཆོག་
གསུམ་དང་སོགས་སྒྲས་བསྡུས་པ་བདེན་བཞི་ཕྱིན་དྲུག་སོགས་ཀུན་ལའང་ཀུན་རྫོབ་
བདེན་པ་དང་། དོན་དམ་བདེན་པ་གཉིས་གཉིས་དང་། འདུས་བྱས་འདུས་མ་བྱས་
སུ་ལེགས་པར་ཕྱེ་ནས་གསུངས་པ་དང་། མི་རྟག་པ་དང་རྟག་པའི་ཁྱད་པར་ཕྱེ་ནས་
གསུངས་པ་དང་། རང་སྟོང་གཞན་སྟོང་ལེགས་པར་ཕྱེ་ནས་གསུངས་པ་དང་། ཀུན་
རྫོབ་ཀྱི་རྣམ་ཤེས་དང་དོན་དམ་གྱི་ཡེ་ཤེས་ལེགས་པར་ཕྱེ་ནས་གསུངས་པ་དང་། རྒྱུ་
རྐྱེན་གཞན་ལས་བྱུང་བ་དང་། གདོད་ནས་རང་བྱུང་གཉིས་ལེགས་པར་ཕྱེས་ནས་
གསུངས་པ་དང་། ཆོས་ཅན་ཀུན་རྫོབ་དང་ཆོས་ཉིད་དོན་དམ་བདེན་པ་གཉིས་ཕྱེ་བ་
དང༌། སྤྲོས་པའི་མཐའ་དང་། མཐའ་དང་བྲལ་བའི་དབུས་གཉིས་ལེགས་པར་ཕྱེ་
ནས་གསུངས་པ་དང༌། བཅོས་མ་དང་རང་བཞིན་ལེགས་པར་ཕྱེ་ནས་གསུངས་པ་
དང༌། ཀུན་རྫོབ་གློ་བུར་བ་དང་རང་བཞིན་གཉུག་མ་ལེགས་པར་ཕྱེ་ནས་གསུངས་
པ་དང་། ཀུན་བཏགས་ཀྱི་མཚན་ཉིད་དང་ཡོངས་གྲུབ་ཀྱི་མཚན་ཉིད་ལེགས་པར་ཕྱེ་
ནས་གསུངས་པ་དང་། འདིའི་ཀུན་བཏགས་ཞེས་པས་གཞན་དབང་ཡང་ཀུན་བཏགས་
ཀྱི་ནང་དུ་བསྡུས་ནས་བསྟན་པ་ཡིན་ལ། གཞན་དབང་ཀུན་བཏགས་ནང་དུ་འདུས་
- 92 -



བཀའ་བསྡུ་བཞི་བའི་འགྲེལ་བ།
ཚུལ་ནི། ཐེག་མཆོག་དབུ་མ་ལས། རྣམ་པར་དཔྱད་ན་གཞན་དབང་ཀུན་བཏགས་སུ། །
འདུས་ཕྱིར་མཚན་ཉིད་གཉིས་སུ་འགྱུར་བ་ཡིན།། གཞན་དབང་གི་ནི་སྣང་ཆ་ཀུན་
བཏགས་ཏེ། །ཞེས་དང་། དོན་ལ་སྣང་ཆ་ལས་གཞན་སྣང་བ་མེད། །གཞན་དབང་
ལ་ནི་རང་ངོའི་ཚུགས་ཐུབ་བྲལ། །ཞེས་གསུངས་པ་དང་། མདོ་ལང་གཤེགས་ལས།
གང་བཏགས་པ་ཡི་དངོས་པོ་འདི། །གཞན་གྱི་དབང་ཡང་དེ་ཉིད་དེ། །བཏགས་པ་
སྣ་ཚོགས་སྣང་བ་ནི། །གཞན་གྱི་དབང་ཞེས་རྟོག་པར་བྱེད། །ཅེས་གསུངས་པའི་ཕྱིར་
དང༌། དབྱིག་གཉེན་གྱི་ཡུམ་གསུམ་གནོད་འཇོམས་ལས་ཀྱང་ཆོས་ཐམས་ཅད་མཚན་
ཉིད་གཉིས་སུ་བསྡུས་པར་བསྟན་པ་སྤྱི་འགྲེལ་གྱི་རྣམ་བཤད་ལས་གསུངས་སོ། །
རྗེས་ཐོབ་ཡེ་ཤེས་དང་སྤྲོས་བྲལ་རྣམ་པར་མི་རྟོག་པའི་མཉམ་བཞག་ལེགས་པར་
ཕྱེ་ནས་གསུངས་པ་དང་། རྗེས་ཐོབ་ཤན་འབྱེད་སྐབས་དང་མཉམ་བཞག་ལ་ཟློ་བའི་
སྐབས་གཉིས་ལེགས་པར་ཕྱེ་ནས་གསུངས་པའི་ཕྱིར། ཤན་འབྱེད་དང་ལ་ཟློ་བ་ཕྱེ་
ཚུལ་ནི། རི་ཆོས་ངེས་དོན་རྒྱ་མཚོ་ལས། དེའི་ཕྱིར་འཁོར་ལོ་ཕྱི་མ་གཉིས་དང་རྡོ་རྗེ་
ཐེག་པའི་དོན་གཅིག་མོད་ཀྱི་ཉམས་སུ་ལེན་པ་ན་ལ་ཟློ་བ་ཆོས་ཉིད་ཟབ་མོ་ལ་འཁོར་
ལོ་བར་བ་དང་མཐུན་པར་རྟོག་མེད་སྤྲོས་བྲལ་དུ་མཉམ་པར་བཞག་ནས་རྗེས་ཐོབ་
དུ་ཤན་འབྱེད་པའི་ཚེ་ཆོས་རྣམས་ལ་ཡང་དག་པར་སོ་སོར་རྟོག་པ་ན་འཁོར་ལོ་ཐ་
མ་དང་རྡོ་རྗེ་ཐེག་པ་ལས་གསུངས་པ་བཞིན་དུ་ལེགས་པར་རྣམ་པར་ཕྱེ་སྟེ་ངོ་སྤྲད་
ན་ཐེག་པ་ཆེན་པོའི་གསུང་རབ་ཐམས་ཅད་ཀྱི་དོན་ཟབ་མོ་ཉམས་སུ་ལེན་པ་ཚང་
ལ་མ་ནོར་ཞིང་ཡོངས་སུ་དག་པ་ཉིད་དུ་འགྱུར་རོ། །དེས་ན་འདིར་གནས་ལུགས་
བ 93 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ལ་ཡོད་མེད་དང་རང་རང་གི་ངོ་བོས་སྟོང་མི་སྟོང་དང་རྣམ་གཅོད་ཡོངས་གཅོད་དང་
མེད་དགག་མ་ཡིན་དགག་དང་སྤངས་པ་དང༌། རྟོགས་པ་ལ་སོགས་པ་གཤིས་ལ་
ཅི་ལྟར་གནས་པ་བཞིན་དུ་ལེགས་པར་ཕྱེ་སྟེ། ཞེས་གསུངས་པ་དང༌། བཀའ་བསྡུ་
བཞི་བའི་འགྲེལ་བ་ཕྱོགས་མེད་རིས་མེད་ལས། ལ་ཟློ་བའི་སྐབས་སུ་ནི་ཅིར་ཡང་
མི་ལྟ་ཞིང་གང་དུ་ཡང་མི་འཛིན་པ་དགོས་པས་དོན་དང་མཐུན་པར་ལྟ་ཞིང་འཛིན་
ན་སྐྱོན་དུ་འགྱུར་ན་དོན་དང་མི་མཐུན་པར་ལྟ་ཞིང་འཛིན་པ་ལྟ་སྨོས་ཀྱང་ཅི་དགོས།
ཞེས་གསུངས་པའི་ཕྱིར་རོ། །ཁ་ཅིག་གིས་རི་ཆོས་ཀྱི་ལུང་འདི་སྟོང་ཉིད་མེད་དགག་
ཡིན་པའི་ཤེས་བྱེད་དུ་འདྲེན་པ་ནི་རྒྱུ་མཚན་ཅུང་ཟད་ཙམ་ཡང་མ་མཐོང་ངོ་། །དབྱེར་
ཡོད་ཀྱི་སྡེ་དང་དབྱེར་མེད་ཀྱི་སྡེ་གཉིས་ལེགས་པར་ཕྱེ་ནས་གསུངས་པའི་ཕྱིར། དེ་
ལ་དབྱེར་ཡོད་ཀྱི་སྡེ་ནི་བདེན་གཉིས་མཚན་ཉིད་པ་དང་འཁོར་འདས་མཚན་ཉིད་པ་
དང་སྲིད་ཞི་མཚན་ཉིད་པ་དང་བདེན་བཞི་མཚན་ཉིད་པ་དང་ངོ་བོ་ཉིད་གསུམ་མཚན་
ཉིད་པ་ལ་སོགས་པ་རྣམས་སོ། དབྱེར་མེད་གྱི་སྡེ་ནི་དུས་འཁོར་བདེ་དགྱེས་གསང་
འདུས་ལ་སོགས་པ་ཆོས་ཉིད་ཀྱི་རྒྱུད་སྡེ་བཞིའི་ལྷ་དང་དཀྱིལ་འཁོར་ལ་སོགས་པ་
རིགས་ཀྱི་དབྱེ་བསྡུ་ཇི་སྙེད་གསུངས་པ་ཐམས་ཅད་ལ་མིང་དང་རྣམ་པའི་དབྱེ་བ་
ཡོད་ཀྱང་དོན་གྱི་ངོ་བོ་དབྱེར་མེད་པ་སྟེ་ཕྱག་རྒྱ་ཆེན་པོ་དང་མྱང་འདས་ཆེན་པོ་དང་།
འོད་གསལ་ཆེན་པོ་དང་སྲོག་ཆེན་པོ་དང་མཆོད་པ་ཆེན་པོ་དང་། འདོད་ཆགས་ཆེན་
པོ་དང་གཟུགས་ཆེན་པོ་ལ་སོགས་པ་དང་ཤིན་ཏུ་རྣལ་འབྱོར་དང་ཤིན་ཏུ་སྤྲོས་མེད་
དང༌། ཤེར་ཕྱིན་ཟབ་མོ་དང་ཡོངས་གྲུབ་བཅུ་གཉིས་ལ་སོགས་པ་ཤིན་ཏུ་མང་པོ་
- 94 -



བཀའ་བསྡུ་བཞི་བའི་འགྲེལ་བ།
རྣམས་དོན་གྱི་ངོ་བོ་དབྱེར་མེད་པའོ། །དེ་རྣམས་དངོས་པོ་སོ་སོ་ཐ་དད་དུ་འདོད་པ་
ལ་ནི་རྫོགས་ལྡན་གྱི་ལུང་གིས་གནོད་དེ། ཇི་སྐད་དུ། གཟུགས་རྣམ་པར་དག་པ་གང་
ཡིན་པ་དེ་ནི་ཤེར་ཕྱིན་རྣམ་པར་དག་པའོ།། ཤེར་ཕྱིན་རྣམ་པར་དག་པ་གང་ཡིན་
པ་དེ་ནི་གཟུགས་རྣམ་པར་དག་པ་སྟེ། དེ་ལྟར་ན་གཟུགས་རྣམ་པར་དག་པ་དང་ཤེར་
ཕྱིན་རྣམ་པར་དག་པ་འདི་ལ་གཉིས་སུ་མེད་དེ་གཉིས་སུ་བྱར་མེད་སོ་སོ་མ་ཡིན་ཐ་
མི་དད་དོ་ཞེས་སོགས་རྒྱ་ཆེར་བཀའ་སྩལ་བ་ཡིན་གྱི། གཉིས་སུ་ཡོད་དོ། །གཉིས་སུ་
བྱར་ཡོད་དོ་སོ་སོ་ཡིན་ནོ་ཐ་དད་དོ་ཞེས་མ་གསུངས་པའི་ཕྱིར་ཞེས་རྟོན་པ་བཞི་ལྡན་
གྱིས་གསུངས་སོ། །འཁྲུལ་ལུགས་དང་། གཤིས་ལུགས་གཉིས་ལེགས་པར་ཕྱེ་ནས་
གསུངས་པ་སྟེ་འཁྲུལ་ལུགས་ནི་རྣམ་ཤེས་འཁྲུལ་པ་ཐམས་ཅད་ཡིན་པའི་ཕྱིར་དཔེར་
ན་དུང་སེར་པོར་སྣང་བ་བཞིན་ནོ། །གཤིས་ལུགས་ནི། གཤིས་ཀྱི་གནས་ལུགས་
ཟབ་མོ་ཆོས་ཉིད་ཀྱི་བཞུགས་ཚུལ་ཏེ་རང་བྱུང་ཡེ་ཤེས་མཁའ་ཁྱབ་དེ་ཡིན་ནོ། །
འདོད་ལུགས་དང་ཡིན་ལུགས་གཉིས་ལེགས་པར་ཕྱེ་ནས་གསུངས་པའི་ཕྱིར། དེ་
ལ་ཡིན་ལུགས་ནི་དོན་དམ་གྱི་གནས་ལུགས་སོ། །འདོད་ལུགས་ནི་གང་ཟག་སྣ་
ཚོགས་ཀྱི་འདོད་ལུགས་སྣ་ཚོགས་ཏེ་དོན་དང་མཐུན་པའི་ངེས་པ་མེད་དོ། །རྫོགས་
ལྡན་ཆོས་མཆོག་གི་སྲོལ་འབྱེད་དང་། སྲོལ་འགོག་ལེགས་པར་ཕྱེ་ནས་གསུངས་
པའི་ཕྱིར། སྲོལ་འབྱེད་ནི་རྫོགས་ལྡན་གྱི་སྐྱེས་མཆོག་དམ་པ་རྣམས་ཀྱིས་རང་སྟོང་
གཞན་སྟོང་དང་རྣམ་ཤེས་ཡེ་ཤེས་དང་ཀུན་བཏགས་ཡོངས་གྲུབ་དང་ཕྱི་ནང་གཞན་
གསུམ་དང་། རང་བཞིན་རྣམ་གསུམ་དང་བདག་གསུམ་རྣམ་དབྱེ་དང༌། སྟོང་ཉིད་
- 95 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
གསུམ་གྱི་རྣམ་དབྱེ་ལ་སོགས་པ་དང་། སྟོང་ཉིད་དང་ཡོངས་གྲུབ་དགུ་ལ་སོགས་པ་
གཤིས་ལུགས་མཐར་ཐུག་ཀུན་དང་། མུ་གཉིས་གཉིས་སུ་གནས་པ་སྟོན་པར་བྱེད་
པ་དེ་ཡིན་ནོ། །སྲོལ་འགོག་ནི་ཐམས་ཅད་རང་སྟོང་ཡིན་པས་ཡོངས་གྲུབ་དགུ་དང་
བཅུ་གཉིས་ལ་སོགས་པ་གཤིས་ལུགས་ཟབ་མོ་ཐམས་ཅད་རང་སྟོང་ཡིན་ཞིང་རང་སྟོང་
གང་ཡིན་ཐམས་ཅད་དོན་དམ་པར་ཅིར་ཡང་མ་གྲུབ་པས་ཡང་དག་པར་ན་སངས་
རྒྱས་དང་བྱང་ཆུབ་དང་བྱང་ཆུབ་ཀྱི་སེམས་དང་ལྷ་དང་སྔགས་སོགས་གང་ཡང་མ་
གྲུབ་པས་ཐམས་ཅད་མིང་ཙམ་ཁོ་ན་ཡིན་ཞེས་སོགས་སུ་འདོད་པས་གསུམ་ལྡན་
མར་བཅད་སྐྱོན་ཅན་གྱི་འདོད་ལུགས་རྣམས་ཀྱི་སྲོལ་འབྱེད། སྔར་གྱི་སྲོལ་བཟང་
པོ་དེ་ཉམས་པར་བྱས་ནས་ཕྱིས་ཀྱི་སྲོལ་ངན་འདི་དར་ཞིང་རྒྱས་པར་བྱས་པ་དེ་ཡིན་
ནོ། །དེས་ན་བསྟན་པ་ལ་ཐུགས་ཁྲལ་མཛད་པའི་མཁས་པ་རྣམས་ཀྱིས་སྲོལ་འབྱེད་
དང་སྲོལ་འགོག་ལ་སྣང་མུན་བས་ཀྱང་ཁྱད་པར་ཆེ་བ་ཡོད་པས་ཁོངས་ཆོད་པར་མཛད་
པར་ཞུ། ཞེས་གསུངས་སོ། །ཕུང་པོ་གསུམ་པ་ཡོད་པ་དང་མེད་པ་ལེགས་པར་ཁྱད་
ཕྱེ་ནས་གསུངས་པ་ཡིན་ཏེ། འདི་ཉིད་ཀྱི་འགྲེལ་བ་ལས། དངོས་པོ་དངོས་མེད་ལ་
ཕུང་པོ་གསུམ་པ་ཡོད་དེ། དེ་གཉིས་གང་ཡང་མ་ཡིན་པའི་དེ་བཞིན་ཉིད་ནི་ཕུང་པོ་
གསུམ་པར་རྟག་ཏུ་བཞུགས་པའི་ཕྱིར་ཞེས་པ་ནས་བེམ་པོ་དང་རིག་པ་ལ་ནི་ཕུང་
པོ་གསུམ་པ་མེད་དེ་བེམ་རིག་གཉིས་སུ་མི་འདུས་པའི་ཤེས་བྱའི་ཁྱད་པར་འགའ་ཡང་
མེད་པའི་ཕྱིར་རོ། །ངེས་དོན་གྱི་གནད་ཟབ་མོ་འདི་དག་ནི་རྫོགས་ལྡན་གྱི་ཆོས་དང་
གང་ཟག་ལ་གྲགས་ཀྱི་གསུམ་ལྡན་མར་བཅད་ཀྱི་ཆོས་དང་གང་ཟག་ལ་དེ་ལྟ་མ་
- 96-



བཀའ་བསྡུ་བཞི་བའི་འགྲེལ་བ།
ཡིན་པས་དེང་སང་གི་མི་རྣམས་ཀྱི་བློར་ཤོང་བ་དཀའོ། །ཞེས་གསུངས་པའི་ཕྱིར།
དུས་བཞི་ཆེ་ཆུང་ལ་སོགས་པ་ལེགས་པར་ཕྱེ་ནས་གསུངས་པ་ནི། དཔལ་དུས་ཀྱི་
འཁོར་ལོའི་རྒྱུད་འགྲེལ་ཆེན་པོར་དུས་བཞི་ཆེན་པོ་ནི། བསྐལ་དུས་བཟང་ངན་ཡིན་
ལ་དུས་བཞི་ཆུང་བ་ལ་ཡང་བསྟན་པའི་བཟང་ངན་ཏེ། སངས་རྒྱས་ཀྱི་ཆོས་ལ་ངན་
པ་མེད་ཀྱང་གང་ཟག་གི་དབང་གིས་སྐྱོན་དང་ལྷད་ཞུགས་པའི་སྐྱོན་ཇེ་ཆེ་ཇེ་ཆེར་གྱུར་
བ་ལས་གསུམ་ལྡན་དང་གཉིས་ལྡན་དང་མཐར་རྩོད་ལྡན་དུ་ཡང་འགྱུར་བས་རྫོགས་
ལྡན་ཆོས་མཆོག་དང༌། གསུམ་ལྡན་མར་བཅད་དམན་པ་ལེགས་པར་རབ་ཏུ་ཕྱེ་
ནས་དེ་རྣམས་ལས་ཡིད་ཆེས་ཀྱི་དཔང་པོ་རུང་བ་དང་། མི་རུང་བ་གང་ཞེ་ན་རྫོགས་
ལྡན་གྱི་ཆོས་ནི་ཡིད་ཆེས་ཀྱི་དཔང་པོར་རུང་བ་སྟེ། དེར་ཇི་སྐད་གསུངས་བ་བཞིན་
དོན་ལ་གནས་པའི་ཕྱིར་རོ། །གསུམ་ལྡན་མར་བཅད་ལ་སྲོལ་འགོག་གི་སྐྱོན་མང་དུ་
འདྲེས་པའི་ཕྱིར་ཡིད་ཆེས་ཀྱི་དཔང་པོར་མི་རུང་ངོ༌། །དེས་ན་དཔང་དུ་རུང་བ་དང་
མི་རུང་བ་ལེགས་པར་ཕྱེ་ནས་གསུངས་སོ། །ཀུན་བཏགས་མཚན་ཉིད་ངོ་བོ་ཉིད་མེད་
པ་དང༌། གཞན་དབང་སྐྱེ་བ་ངོ་བོ་ཉིད་མེད་པ་དང་། ཡོངས་གྲུབ་དོན་དམ་པ་ངོ་བོ་
ཉིད་མེད་པ་དང་གསུམ་ལེགས་པར་ཕྱེ་ནས་གསུངས་ཏེ། སངས་རྒྱས་བཅོམ་ལྡན་
འདས་རང་ཉིད་ཀྱིས་གསུངས་པའི་ཤེར་ཕྱིན་དང་། དབུ་མ་ལ་སོགས་པའི་རང་འགྲེལ་
རྣམས་སུ་གསུངས་པའི་ཕྱིར་ཏེ། ཁྲི་བརྒྱད་སྟོང་བའི་ལེའུ་བརྒྱད་ཅུ་རྩ་གསུམ་པ་དང་།
ཉི་ཁྲི་ལྔ་སྟོང་པའི་ལེའུ་བདུན་ཅུ་རྩ་གཉིས་པར་གཟུགས་ནས་སངས་རྒྱས་ཀྱི་ཆོས་
རྣམས་ཀྱི་བར་ཚན་པ་གསུམ་དུ་ལེགས་པར་ཕྱེ་ནས་ཀུན་བཏགས་ཡིན་པའི་གཟུགས་
- 97 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
སོགས་ཆོས་རྣམས་ནི་ཤེས་པར་བྱ་བ་དང་། གཞན་དབང་ཡིན་པའི་གཟུགས་སོགས་
ཆོས་རྣམས་ནི་སྤང་བར་བྱ་བ་དང་། ཆོས་ཉིད་ཡོངས་གྲུབ་ཡིན་པའི་གཟུགས་སོགས་
ཆོས་རྣམས་ནི་དྲི་མ་བསལ་ནས་ཐོབ་པར་བྱ་བ་ཉིད་དུ་གསུངས་པ་དང་། ཤེར་ཕྱིན་
ལྔ་བརྒྱ་པར་ཡང་། དངོས་པོ་མེད་པའི་གཟུགས་སོགས་ནི་ཀུན་བཏགས་ཀྱི་ཆོས་ཡིན་
པས་ཤེས་པར་བྱ་བ་དང་། དངོས་པོ་ངན་པའི་གཟུགས་སོགས་ནི་གཞན་དབང་ཡིན་
པས་སྤང་བར་བྱ་བ་དང་། གཤིས་ལ་དངོས་པོ་ཡོད་པའི་གཟུགས་སོགས་ནི་ཡོངས་
གྲུབ་ཡིན་པས་དྲི་མ་བསལ་བ་ནས་ཐོབ་པར་བྱ་བ་ཉིད་དོ། །དེ་ལྟར་ལེའུ་གསུམ་པར་
གནས་པ་དེ་རྣམས་ཤེས་པ་དང་སྤང་པ་དང་དྲི་མ་བསལ་ནས་མངོན་དུ་བྱས་པར་
གསུངས་པ་དང་། དབུ་མ་ཆེན་པོ་མདོ་སྡེ་རྒྱན་ལས། རྟག་ཏུ་གཉིས་བྲལ་འཁྲུལ་བའི་
རྟེན་གང་ཡིན་དང་གང་ཞིག་རྣམ་ཀུན་ཏུ། །བརྗོད་པར་ནུས་མ་ཡིན་ཞིང་སྤྲོས་པ་མེད་
པའི་བདག་ཉིད་ དེ་ཁོ་ན། །ཤེས་བྱ་སྤང་བྱ་རང་བཞིན་དྲི་མེད་འདོད་གང་རྣམ་པར་
སྦྱང་བྱ་སྟེ། །དེ་བཞིན་ནམ་མཁའ་གསེར་དང་ཆུ་ལྟར་ཉོན་མོངས་པ་ལས་རྣམ་དག་
འདོད། །ཅེས་དང་། དབུ་མ་ཆེན་པོའི་གཞུང་དབུས་མཐའ་རྣམ་འབྱེད་ལས། ཡོངས་སུ་
ཤེས་དང་སྤང་བ་དང་། །ཐོབ་པར་མངོན་སུམ་བྱ་བས་ནི། །ཞེས་དང་། གསེར་འོད་
དམ་པ་ལ་སོགས་པ་རྫོགས་ལྡན་དབུ་མའི་གཞུང་མཆོག་ཆེས་ཤིན་ཏུ་མང་བ་རྣམས་
སུ་དེ་ལྟར་གསུངས་སོ། །རྫོགས་ལྡན་ཆོས་མཆོག་རྣམས་སུ་གཞན་དབང་སྤང་བྱར་
གསུངས་པའི་དགོངས་པ་ནི་གཞན་དབང་གི་བྱེ་བྲག་གློ་བུར་དྲི་མ་ལ་དགོངས་པ་
ཡིན་ལ་གཞན་བྱུང་ཡེ་ཤེས་དང་གཟུགས་སྐུ་གཉིས་སོགས་སྤང་བྱ་མ་ཡིན་ནོ། །
- 98-



བཀའ་བསྡུ་བཞི་བའི་འགྲེལ་བ།
གང་ཟག་གི་བདག་དང་། ཆོས་ཀྱི་བདག་དང༌། དག་པའི་བདག་དང་གསུམ་དུ་རྣམ་
པར་དབྱེ་བ་ལེགས་པར་ཕྱེ་ནས་གསུངས་པ་དང་འདི་ཉིད་ཀྱི་འགྲེལ་བར་དེ་གསུམ་
མཚན་ཉིད་གསུམ་ལ་སྦྱར་ཚུལ་ཡང་གསུངས་སོ། །ཡང་མེད་པའི་སྟོང་བ་ཉིད་དང་།
ཡོད་པའི་སྟོང་བ་ཉིད་དང་། རང་བཞིན་སྟོང་བ་ཉིད་སྟེ་སྟོང་ཉིད་གསུམ་གྱི་རྣམ་དབྱེ་
ལེགས་པར་ཕྱེ་ནས་གསུངས་བ་ཡིན་ཏེ། དབུ་མ་ཆེན་པོ་མདོ་སྡེ་རྒྱན་གདམས་ངག་
རྗེས་སུ་བསྟན་པའི་ལེའུ་ལས། མེད་པའི་སྟོང་བ་ཉིད་ཤེས་ཤིང་། །དེ་བཞིན་ཡོད་
པའི་སྟོང་ཉིད་དང༌། །རང་བཞིན་སྟོང་བ་ཉིད་ཤེས་ན། །སྟོང་བ་ཤེས་པ་ཞེས་བརྗོད་
དོ། །ཞེས་དང༌། ཤེར་ཕྱིན་ལྔ་བརྒྱ་བ་ལ་སོགས་པ་རྫོགས་ལྡན་གྱི་དབུ་མའི་གཞུང་
མང་པོར་དེ་ལྟར་ཕྱེ་ནས་གསུངས་པ་ལས་སྔ་མ་གཉིས་ནི་ཀུན་བཏགས་དང་གཞན་
དབང་གཉིས་ལ་རིམ་བཞིན་སྦྱར་ནས་རང་སྟོང་ཟབ་མོ་མ་ཡིན་པ་དང་། ཕྱི་མ་ནི་
གཞན་སྟོང་ཟབ་མོ་ཡིན་ནོ། །ཀུན་བཏགས་ནི། བདེན་པ་གཉིས་ཀྱི་སྐབས་སུ་ཡང་
དག་ཀུན་རྫོབ་དང་དོན་དམ་གང་དུ་མེད་ཅིང་རང་གི་མཚན་ཉིད་ཀྱིས་གྲུབ་པ་མེད་
པའི་ཕྱིར་མེད་པའི་སྟོང་བ་ཉིད་དང༌། གཞན་དབང་ནི་དོན་དམ་པར་མེད་ཅིང་ཀུན་
རྫོབ་བདེན་པའི་ངོ་བོར་ཡོད་པས་ན་ཡོད་པའི་སྟོང་བ་ཉིད་དང་། ཡོངས་གྲུབ་ནི་རང་
གི་ངོ་བོ་རང་བཞིན་གྱིས་ཡོད་ཅིང་། དེ་ལ་ཀུན་བཏགས་གཞན་དབང་གཉིས་ཀྱིས་
སྟོང་བའི་གཞི་ཡིན་པའི་ཕྱིར་རང་བཞིན་སྟོང་བ་ཉིད་ཡིན་ནོ། །དེས་ན་ལུགས་འདིར་
ཆོས་ཡིན་ན་སྟོང་བ་ཉིད་ཡིན་པས་ཁྱབ་པ་ཡོད་པས། ཆོས་ཐམས་ཅད་སྟོང་བ་ཉིད་
ཅེས་པ་ཡང་ལུགས་འདི་ལ་ཤིན་ཏུ་འགྲིགས་པར་ཐེག་མཆོག་དབུ་མའི་ཟིན་བྲིས་
- 99 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ལས་གསུངས་སོ། །ས་སྐྱ་བ་དང་བཀའ་བརྒྱུད་པ་དང༌། སྔ་འགྱུར་རྙིང་མ་རྣམས་
ཀྱིས་གཞི་གྲུབ་ན་སྟོང་ཉིད་ཡིན་པས་ཁྱབ་བ་བཞེད་ལ། དགེ་ལུགས་པ་རྣམས་ ཀྱིས་
ནི༑ གཞི་གྲུབ་ན་སྟོང་ཉིད་ཡིན་པས་མ་ཁྱབ་སྟེ། སྟོང་ཉིད་དང་དོན་དམ་ བདེན་ པ་
དོན་གཅིག་པར་བཞེད་པའི་ཕྱིར། སྔ་འགྱུར་རྙིང་མ་རྣམས་ཀྱིས་སྣང་བ་ཀུན་རྫོབ་
དང་སྟོང་བ་དོན་དམ་བདེན་པར་འདོད་ལ། འོན་ཀྱང་སྣང་བ་གང་ཡིན་ཀུན་རྫོབ་
དང་སྟོང་བ་གང་ཡིན་དོན་དམ་བདེན་པར་འདོད་པ་ཡིན་མིན་དང་སྣང་བ་དགག་
བྱ་ཡིན་མིན་དང་། བདེན་གཉིས་ཀྱི་མཚན་ཉིད་གང་འཇོག་སོགས་ལ་དཔྱད་པར་
བྱའོ།། ཕྱི་ནང་སྣོད་བཅུད་དམན་པ་ཀུན་རྫོབ་འདི་དང་། འདི་ལས་གཞན་མཆོག་ཕ་
རོལ་དམ་པ་དང་པོའི་སངས་རྒྱས་ཏེ། རྫོགས་ལྡན་གྱི་རྒྱུད་མཆོག་ཟབ་མོ་མང་པོར།།
ཇི་ལྟར་ཕ་རོལ་དེ་བཞིན་ནང་། །ཇི་ལྟར་ནང་ལ་དེ་བཞིན་གཞན། །ཞེས་གསུངས་སོ། །
དེ་ལ་ཕྱི་ནང་བརྟན་གཡོ་འདི་ནི་རང་སྟོང་ཟབ་མོ་མ་ཡིན་པ་དང་། འདི་ལས་གཞན་
མཆོག་ཕ་རོལ་དང་པོའི་སངས་རྒྱས་ནི་གཞན་སྟོང་ཟབ་མོ་ཡིན་ཞེས་ལེགས་པར་ཕྱེ
ནས་གསུངས་སོ། །བདེན་བཞི་དབྱེར་ཡོད་ནི་རབ་ཏུ་གྲགས་པ་སྟེ། འགོག་བདེན་
ནི་གཞན་སྟོང་ཟབ་མོ་དང༌། ལྷག་མ་གསུམ་ནི་རང་སྟོང་མི་ཟབ་པའོ། །བདེན་བཞི་
དབྱེར་མེད་ནི་དོན་དམ་བདེན་པ་གཅིག་ཉིད་བདེན་བཞིའི་ཚུལ་གྱི་རྣམ་པ་ཅན་དེ།
བཞི་ཀའང་གཞན་སྟོང་ཟབ་མོ་ཡིན་པ་དང་། ཡང་བདེན་བཞི་ལས་འགོག་བདེན་ཁོ་
ན་དོན་དམ་བདེན་པ་དང༌། གཞན་རྣམས་ཀུན་རྫོབ་ཡིན་ཏེ། ཟབ་དོན་ཉེར་གཅིག་
ལས། བདེན་པ་བཞིར་ཕྱེ་བའི་འགོག་བདེན་དོན་དམ་དང༌། བདེན་པ་གཞན་གསུམ་
- 100 -



བཀའ་བསྡུ་བཞི་བའི་འགྲེལ་བ།
ཀུན་རྫོབ་ཏུ་བཞེད། ཞིབ་མོར་ན། འགོག་བདེན་མཚན་ཉིད་པ་གདོད་མའི་འགོག་
བདེན་ལ་དོན་དམ་ཁོ་ན་དང་། གཞན་བདེན་པ་གསུམ་དང་སོ་སོར་བརྟགས་འགོག་
ལ་ཀུན་རྫོབ་ཀྱིས་ཁྱབ་པར་དོན་ལ་གནས་པས། ལམ་བདེན་མཚན་ཉིད་པ་ལ་ཀུན་
རྫོབ་ཀྱིས་ཁྱབ། འགོག་བདེན་མཚན་ཉིད་པ་ལ་དོན་དམ་གྱིས་ཁྱབ། དོན་དམ་པའི་
ལམ་བདེན་ནི་གདོད་མ་དང་གཅིག་པའི་ཕྱིར། འགོག་བདེན་ཉིད་ཡིན་པས་ལམ་
བདེན་བཏགས་པ་བ་ཡིན། ཞེས་གསུངས་པའི་ཕྱིར། ཡང་འགོག་བདེན་འདུས་མ་
བྱས་ དང༌ །བདེན་པ་གཞན་གསུམ་འདུས་བྱས་ཡིན་ཏེ། དཔལ་ཕྲེང་གི་ཞུས་པའི་མདོ་
ལས། བཅོམ་ལྡན་འདས་འཕགས་པའི་བདེན་པ་བཞི་པོ་དེ་དག་ལས་བདེན་པ་གསུམ་
ནི་མི་རྟག་པ་ལེགས་སོ། །བདེན་པ་གཅིག་རྟག་པ་ལགས་སོ། །ཞེས་དང་། ཚུལ་
གཉིས་རྣམ་འབྱེད་ལས། སྡུག་ཀུན་ལམ་བདེན་གསུམ་པོ་ཀུན་རྫོབ་འདུས་བྱས་བདེན་
མེད། འགོག་བདེན་དོན་དམ་འདུས་མ་བྱས་པ་ཞེས་གསུངས་པའི་ཕྱིར། ཡང་ཆོས་
བཞི་ནི་སྦྱང་གཞི་དང་སྦྱང་བྱ་སྦྱོང་བྱེད་དང་། སྦྱང་འབྲས་ཏེ། ནམ་མཁའ་དང་། དེ་
ལ་གནས་པའི་སྤྲིན་དང་། དེ་འཐོར་བའི་རླུང་དང་སྤྲིན་སངས་པའི་ནམ་མཁའ་རྣམས་
ཀྱི་དཔེའི་སྒོ་ནས་ཤེས་པར་བྱའོ། །དེ་ཡང་མཐར་ཐུག་གི་སྦྱང་གཞི་སྦྱང་འབྲས་ནི་གཞན་
སྟོང་ཟབ་མོ་ཡིན་ཞིང་ལྷག་མ་རྣམས་ནི་རང་སྟོང་མི་ཟབ་པ་ཡིན་པར་ཆོས་རྗེ་ཀུན་
མཁྱེན་རིན་པོ་ཆེས་གསུངས་སོ། །ཆོས་ལྔ་ནི་མིང་དང་རྒྱུ་མཚན་དང་རྣམ་པར་རྟོག་
པ་དང༌། དེ་བཞིན་ཉིད་དང༌། ཡང་དག་པའི་ཡེ་ཤེས་རྣམས་ཡིན་ཏེ། ཐེག་མཆོག་
དབུ་མའི་རབ་བྱེད་ལྔ་བ་ལས། ཐེག་པ་ཆེན་པོར་ཆོས་ལྔ་བསྟནཔ་ནི། སྒྲ་དང་ཡིད་
- 101 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཀྱི་གཡོ་བའི་རང་བཞིན་གྱི། །བརྗོད་པའི་གནས་ཀྱི་སྤྱི་ནི་རྒྱུ་མཚན་ཏེ། །དེ་ལ་བླ་
དྭགས་ཚིག་སྤྱི་མིང་དུ་བརྗོད། །སེམས་དང་སེམས་བྱུང་ཆོས་རྣམས་རྣམ་རྟོག་ཡིན། །
དེ་བཞིན་ཉིད་ནི་བརྗོད་པའི་ཡུལ་ལས་འདས། །འཕགས་པའི་ཡེ་ཤེས་ཁོ་ནའི་སྤྱོད་
ཡུལ་ལོ། །ཡང་དག་ཤེས་པ་མཉམ་བཞག་རྗེས་ཐོབ་གཉིས། །ཞེས་སོགས་གསུངས་
པའི་ཕྱིར་རྒྱས་པར་ཐེག་མཆོག་དབུ་མའི་རབ་བྱེད་ལྔ་བའི་རྩ་འགྲེལ་ལ་ལྟ་བར་བྱའོ། །
ཆོས་ལྔ་པོ་དེ་དག་ལས། དེ་བཞིན་ཉིད་ནི་གཞན་སྟོང་ཟབ་མོ་ཡིན་ལ། ལྷག་མ་བཞི་
ནི་རང་སྟོང་ཡིན་པར་གསུངས་སོ། །ལ་སོགས་པའི་སྒྲས་སྡུད་བྱེད་གསུམ་བསྡུས་ལ་
དེ་གསུམ་ནི་གཟུགས་ཀྱི་ཕུང་བོ་དང་། ཆོས་ཀྱི་ཁམས་དང་ཡིད་ཀྱི་སྐྱེ་མཆེད་དེ་དེ་
རྣམས་སུ་མི་འདུ་བའི་ཆོས་འགའ་ཡང་མེད་པའི་ཕྱིར། དེ་ལ་འདུས་མ་བྱས་རྣམས་
ཆོས་ཀྱི་ཁམས་སུ་འདུ་ཞིང་། དེ་བཞིན་ཉིད་ཀྱང་འདུས་མ་བྱས་སུ་འདུས་སོ། །དེ་
ལྟར་ལེགས་པར་རྣམ་པར་ཕྱེ་བའི་ཆོས་ཀྱི་འཁོར་ལོ་གསུངས་པ་ལྟར། རྫོགས་ལྡན་
ཆོས་མཆོག་རྣམས་ལ་གོམས་པར་བྱས་ན།མཚུངས་པ་མེད་པའི་དོན་གྱི་མཁས་པ་ཆེན་
པོར་ འགྱུར་ལ་རྒྱལ་བ་སྲས་བཅས་ ཐམས་ཅད་དགྱེས་པར་འགྱུར་བ་དང༌། རྒྱལ་
བའི་གོ་འཕང་མྱུར་དུ་ཐོབ་པར་འགྱུར་ཞེས་པའོ། །
གསུམ་པ་ལྷ་སྔགས་སོགས་གསར་བྱུང་གི་འདུས་བྱས་སུ་འདོད་པ་ལ་ལུང་
རིགས་ཀྱིས་གནོད་བྱེད་བསྟན་པ་ནི། རྩ་བར། རྫོགས་ལྡན་ཆོས་མཆོག་ཁྱད་པར་
འཕགས་རྣམས་སུ། །ཞེས་པ་ནས། དོན་དམ་བདེན་པ་ཡང་ཡང་གསུངས་པས་གནོད། །
ཅེས་པའི་བར་ཤོ་ལོ་ཀ་གསུམ་དང་རྐང་བ་གཉིས་བྱུང་། དེའི་ཚིག་དོན་ནི། རྫོགས་
- 102 -



བཀའ་བསྡུ་བཞི་བའི་འགྲེལ་བ།
ལྡན་ཆོས་མཆོག་ཁྱད་པར་འཕགས་པ་རྣམས་སུ་སྙིང་པོའི་དཀྱིལ་འཁོར་དང་། ལྷ་
དང་སྔགས་དང་རྒྱུད་དང་། དང་པོའི་རྒྱུད་སོགས་ལས་རིགས་ཀྱི་དབྱེ་བསྡུ་དུ་མ་གསུངས་
པ་རི་ཆོས་ངེས་དོན་རྒྱ་མཚོར་བཀོད་པ་ལྟར་ཇི་སྙེད་གསུངས་པ་ཀུན་ནི། དབྱིངས་
རིག་དབྱེར་མེད་དང་དོན་དམ་འདུས་མ་བྱས་དང་། ཆ་མེད་དང་ཀུན་འགྲོ་དང་ཁྱབ་
པ་དང་དག་པའི་བདག་ཡིན་མོད་ཀྱང་གསུམ་ལྡན་མར་བཅད་སྐྱོན་ཅན་རྣམས་ན་
རེ། ལྷ་སྔགས་སོགས་དེ་རྣམས་ཐམས་ཅད་འདུས་བྱས་ཡིན་ནོ་ཞེས་འདོད་པ་དང༌།
ལོ་ཞེས་པ་ནི་མ་རངས་བའི་ཚིག་ཡིན་ནོ། །འོ་ན་ཕྱོགས་སྔ་ཁྱོད་ལྟར་ན་ལྷ་སྔགས་དེ་
རྣམས་ཀུན་རྫོབ་ཡིན་པར་འགྱུར་བ་དང་མཐར་ཐུག་གཏན་གྱི་སྐྱབས་མཆོག་མིན་པར་
འགྱུར་བ་དང༌། བརྫུན་པ་བསླུ་བའི་ཆོས་ཀྱང་ཡིན་པར་འགྱུར་བར་ཐལ་། དེ་དག་
འདུས་བྱས་ཡིན་པའི་ཕྱིར། རྟགས་ཁས། ཁྱབ་སྟེ། རྒྱུད་བླ་མ་ལས། སྤང་ཕྱིར་བསླུ་
བའི་ཆོས་ཅན་ཕྱིར། །མེད་ཕྱིར་འཇིགས་དང་བཅས་པའི་ཕྱིར། །ཆོས་རྣམས་གཉིས་དང་
འཕགས་པའི་ཚོགས། །གཏན་གྱི་སྐྱབས་མཆོག་མ་ཡིན་ནོ། །ཞེས་དང༌། རྩ་ཤེས
ལས། འདུས་བྱས་ཐམས་ཅད་བསླུ་བའི་ཆོས། །དེས་ན་དེ་དག་བརྫུན་པ་ཡིན། །ཞེས་
གསུངས་པའི་ཕྱིར། ཡང་མདོ་སྡེ་དགོངས་འགྲེལ་ལས། རྟག་པ་རྟག་པའི་དུས་དང་
ཐེར་ཟུག་ཐེར་ཟུག་གི་དུས་སུ་ཆོས་ཉིད་དེ་ཉིད་ཀྱི་རྣམ་པར་གནས་པ་འདུས་མ་བྱས་
པ་གང་ཡིན་པ་དེ་ནི་འདུས་མ་བྱས་ཡིན་པའི་ཕྱིར། ཞེས་སོགས་སྙིང་པོའི་མདོ་ལྔ་
མདོ་བཅུ་ལ་སོགས་པ་རྣམས་སུ་མཐར་ཐུག་སྐྱབས་མཆོག་གསུམ་པོ་ཐམས་ཅད་
ཀྱང་འགྱུར་བ་མེད་པས་རྟག་བརྟན་དང་། ཕྱི་མའི་དུས་སུ་འགྱུར་བ་མེད་པའི་ཆོས་
- 103 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཉིད་ལ་ཐེར་ཟུག་ཅེས་རྒྱ་ནག་འགྲེལ་ཆེན་ལས་གསུངས་པ་ལྟར་དང་རྟག་བརྟན་ཡིན་
པས་གཡུང་དྲུང་སྟེ་དེའི་སྐད་དོད་ཤ་ཤཱ་ར་ཞེས་པ་ཡིན་པ་ལ་དེས་ན་གཡུང་བ་ནི་རྟག་
པའི་བརྡ་ཉིད་དང་དྲུང་ནི་བརྟན་པའི་བརྡ་དང་རྒྱུ་རྐྱེན་གྱིས་འདུས་མ་བྱས་དང་དོན་
དམ་བདེན་པར་ཡང་ཡང་གསུངས་པས་གནོད་ཅེས་པའོ། །དེ་དག་གི་སྐབས་སུ་དོན་
དམ་པའི་དཀྱིལ་འཁོར་དང་ལྷ་སྔགས་དང་རྒྱུད་དང་རིགས་དང་དཀོན་མཆོག་གང་ཡིན་
ཐམས་ཅད་སྔར་མེད་ཕྱིས་འབྱུང་བའི་འདུས་བྱས་སུ་འདོད་པ་ལ་ལུང་རིགས་ཀྱི་གནོད་
བྱེད་བསྟན་ཏོ། །གོང་གི་སྙིང་པོའི་མདོ་ལྔ་ཞེས་པ་ནི། དེ་བཞིན་གཤེགས་པའི་སྙིང་
པོའི་མདོ། རྣམ་པར་མི་རྟོག་པ་ལ་འཇུག་པའི་གཟུངས་། ལྷ་མོ་དཔལ་ཕྲེང་སེང་གེའི་
སྒྲའི་མདོ། རྔ་བོ་ཆེན་པོའི་མདོ། སོར་མོའི་ཕྲེང་བ་ལ་ཕན་པའི་མདོ་རྣམས་སོ། །དེ་
རྣམས་ཀྱི་སྟེང་དུ་སྟོང་ཉིད་ཆེན་པོའི་མདོ། དེ་བཞིན་གཤེགས་པའི་ཐུགས་རྗེ་ཆེན་པོ་
བསྟན་པའི་མདོ། དེ་བཞིན་གཤེགས་པའི་ཡོན་ཏན་དང་། ཡེ་ཤེས་བསམ་གྱི་མི་ཁྱབ་པ་
བསྟན་པའི་མདོ། སྤྲིན་ཆེན་པོའི་མདོ་རྒྱས་པ། མྱང་འདས་ཆེན་པོའི་མདོ་རྒྱས་བསྡུས་
གསུམ་གཅིག་ཏུ་བྱས་པ་སྟེ། སྙིང་པོའི་མདོ་བཅུ་དང་། ཡང་ངེས་དོན་མདོ་ལྔ་ནི། ཤེར་
ཕྱིན་ལྔ་བརྒྱ་བ། བྱང་ཆུབ་སེམས་དཔའི་བསླབ་པ་རབ་ཏུ་དབྱེ་བའི་ལེའུ་ཆ་བཅུ་གཉིས་
བྱམས་ཞུས་སུ་གྲགས་པ་གཉིས་གཅིག་ཏུ་བསྡུས་པ། རྒྱན་སྡུག་པོ་བཀོད་པའི་མདོ།
རབ་ཏུ་ཞི་བ་རྣམ་པར་ངེས་པའི་ཆོ་འཕྲུལ་གྱི་ཏིང་ངེ་འཛིན་གྱི་མདོ། དཀོན་མཆོག་
སྤྲིན་གྱི་མདོ་རྣམས་སོ། །དེ་རྣམས་ཀྱི་སྟེང་དུ་གསེར་འོད་དམ་ཆེན། དགོངས་པ་ངེས་
པར་འགྲེལ་བ། ལང་ཀར་གཤེགས་པ། ཡེ་ཤེས་སྣང་བ་རྒྱན་གྱི་མདོ། སངས་རྒྱས་
• 104 -



བཀའ་བསྡུ་བཞི་བའི་འགྲེལ་བ། །
ཕལ་པོ་ཆེ་རྣམས་ངེས་དོན་མདོ་བཅུ་ཡིན་པར་ཆོས་རྗེ་ཀུན་མཁྱེན་གྱིས་གསུངས་སོ། །
བཞི་བ་མཐར་ཐུག་སངས་རྒྱས་རྟག་བརྟན་དུ་གསུངས་པ་རྣམས་དྲང་དོན་དུ་
འདོད་པ་ལ་སྒྲུབ་བྱེད་མེད་ཅིང་གནོད་བྱེད་ཡོད་པར་བསྟན་པ་ནི། རྩ་བར། གསུངས་
པ་དེ་རྣམས་དྲང་དོན་ཡིན་ཞེ་ན། །ཞེས་པ་ནས། དེ་འདྲ་སྤོང་གྱུར་ཅིག ཅེས་པའི་བར་
ཤོ་ལོ་ཀ་གཅིག་བྱུང་། དེའི་ཚིག་དོན་ནི། མཐར་ཐུག་སངས་རྒྱས་ལ་སོགས་རྟག་བརྟན་
ཡིན་པར་གསུངས་པ་དེ་རྣམས་དྲང་དོན་དགོངས་པ་ཅན་ཡིན་ཞེ་ན།དེའི་ལན་དུ།
དེ་རྣམས་དྲང་དོན་ཡིན་པའི་ཤེས་བྱེད་ལུང་དང་རིགས་པ་འགའ་ཡང་མེད་པ་མ་ཟད་
དེ་ལ་གནོད་བྱེད་ཀྱི་རྫོགས་ལྡན་གྱི་ལུང་དང་རིགས་པ་རྣམ་དག་ཤིན་ཏུ་མང་བ་ཡོད་
པའི་ཕྱིར་ཏེ། དེ་རྣམས་དྲང་དོན་ཡིན་ན་རྗེ་བཙུན་བྱམས་མགོན་གྱི་དྲང་དོན་དུ་བཀྲལ་
དགོས་ཀྱང་དེ་ལྟར་མ་བཀྲལ་བར་རྒྱལ་བའི་ངེས་དོན་ཀྱི་མདོ་རྣམས་སུ་ཇི་ལྟར་བཀའ
སྩལ་བ་ལྟར་གྱི་དགོངས་འགྲེལ་མཛད་པའི་ཕྱིར་ཏེ། རྒྱུད་བླ་མ་ལས། གང་ཕྱིར་དེ་ནི་
ཆོས་སྐུ་དེ་ནི་དེ་བཞིན་གཤེགས། །དེ་ནི་འཕགས་པའི་བདེན་པ་དོན་དམ་མྱ་ངན་འདས། །
དེ་ཕྱིར་ཉི་དང་ཟེར་བཞིན་ཡོན་ཏན་དབྱེར་མེད་པས། །སངས་རྒྱས་ཉིད་ལས་མ་གཏོགས་
མྱ་ངན་འདས་པ་མེད། །ཅེས་གསུངས་པའི་ཕྱིར། དེ་ཕྱིར་ལོག་པར་བཤད་པ་དེ་འདྲ་སྤོང་
གྱུར་ཅིག ཅེས་པའོ། ། །
ལྔ་བ་དེ་རྣམས་ཀུན་རྫོབ་ཏུ་ཡོད་ཀྱི་དོན་དམ་པར་ཅིར་ཡང་མ་གྲུབ་པར་འདོད་
པ་ལ་གནོད་བྱེད་བསྟན་པ་ལ་ཕྱོགས་སྔའི་འདོད་པ་བརྗོད་པ་དང་དེ་ལ་གནོད་བྱེད་
བསྟན་པ་དང་གཉིས། དང་བོ་ནི། རྩ་བར། གལ་ཏེ་དེ་རྣམས་ཐམས་ཅད་ཀུན་རྫོབ་
- 105 -



ཀུན་མཁྱེན་དགོངས་རྒྱན།
དེབ་ ཕྲེང་དང་པོ།
ཡིན། །ཞེས་པ་ནས། མིན་ཞེ་ན་ཞེས་པའི་བར་རྐང་བ་གསུམ་བྱུང་། དེའི་ཚིག་དོན་ནི་
གསུམ་ལྡན་མར་བཅད་རྣམས་ན་རེ། གལ་ཏེ་སྙིང་པོའི་དཀྱིལ་འཁོར་དང་ལྷ་སྔགས་
རིགས་ཀྱི་དབྱེ་བསྡུ་སོགས་མཐར་ཐུག་གི་ཡོན་ཏན་དེ་རྣམས་ཐམས་ཅད་ཀུན་རྫོབ་
ཏུ་ཡོད་པ་ཡིན་གྱི་དོན་དམ་བདེན་པ་ནི་ཅིར་ཡང་མ་གྲུབ་པ་ཡིན་པས་དོན་དམ་པའི་
སྙིང་པོའི་དཀྱིལ་འཁོར་དང་སོགས་སྒྲས་བསྡུས་པ་ལྷ་སྔགས་རིགས་ཀྱི་དབྱེ་བསྡུ་སོགས་
ཀྱང་མིན་ཞེ་ན། ཞེས་གསུམ་ལྡན་མར་བཅད་ཀྱི་འདོད་ལུགས་བརྗོད་པའོ། །
གཉིས་པ་ལུགས་དེ་ལ་གནོད་བྱེད་བསྟན་པ་ནི། རྩ་བར། ཁྱབ་བྱེད་ཁེགས་ན་
ཁྱབ་བྱ་ཁེགས་ཕྱིར་དང་། །ཞེས་པ་ནས། ཤིན་ཏུ་མང་བར་ཡོད། ཅེས་པའི་བར་ཤོ་ལོ་
ཀ་དྲུག་བྱུང་། དེའི་ཚིག་དོན་ནི། ཁྱོད་ལྟར་ན་དོན་དམ་བདེན་པ་ཅིར་ཡང་མ་གྲུབ་པ་
ཡིན་ན་དེ་མེད་དགོས་ལ་དེ་ཡང་འདོད་ན་བརྟན་གཡོ་ཀུན་ལ་ཁྱབ་པའི་ཁྱབ་བྱེད་དོན་
དམ་བདེན་པ་ཁེགས་ན་ཁྱབ་བྱ་ཀུན་རྫོབ་ཀྱི་ཆོས་རྣམས་ཁེགས་པར་འགྱུར་བའི་ཕྱིར་
དང༌། དེ་ལྟར་རྟེན་དོན་དམ་ཁེགས་ན་ཡང་བརྟེན་པ་ཀུན་རྫོབ་ཁེགས་པའི་ཕྱིར་དང་།
དོན་དམ་ཁེགས་ན་ཀུན་རྫོབ་ཁེགས་པར་འགྱུར་ལ་ཆོས་ཉིད་ཁེགས་ན་ཆོས་ཅན་རྣམས་
ཁེགས་པར་འགྱུར་ཞིང་། མཐའ་བྲལ་དབུས་མ་ཁེགས་ན་མཐའ་མ་ཁེགས་པར་འགྱུར་
ལ། དོན་དམ་ཡོངས་གྲུབ་ཁེགས་ན་ཀུན་བཏགས་ཁེགས་པར་འགྱུར་ཞིང༌། རང་
བཞིན་ཁེགས་ན་བཅོས་མ་ཁེགས་པར་འགྱུར་ལ། གདོད་ནས་གྲུབ་པའི་གཞུག་མ་ཁེགས་
ན་གློ་བུར་ཁེགས་པར་འགྱུར་ཞིང། དོན་དམ་གཞན་སྟོང་ཁེགས་ན་རང་སྟོང་ཁེགས་
པར་འགྱུར་ལ། སྙིང་པོ་ཁེགས་ན་དྲི་མ་ཁེགས་པར་འགྱུར་བ་ཡིན་ཞིང་དོན་དམ་པའི་
བྱ་
- 106 -



བཀའ་བསྡུ་བཞི་བའི་འགྲེལ་བ།
༄༅
གཙང་བ་ཁེགས་ན་ཀུན་རྫོབ་མི་གཙང་བ་ཡང་ཁེགས་པར་འགྱུར་ལ། དག་པའི་བདག་
མཆོག་ཁེགས་ན་ཆོས་ཀུན་ཁེགས་འགྱུར་ཞིང་། བདེ་ཆེན་ཁེགས་ན་སྡུག་བསྔལ་ཁེགས་
པར་འགྱུར་ལ། རྟག་པ་ཁེགས་ན་མི་རྟག་པ་ཁེགས་པར་འགྱུར་ཞིང་། སངས་རྒྱས་
མེད་ན་སེམས་ཅན་མེད་པར་འགྱུར་བ་ཡིན་ཞིང་ཡེ་ཤེས་མེད་ན་རྣམ་ཤེས་མེད་པར་
འགྱུར་ཞིང་། རང་བྱུང་མེད་ན་གཞན་བྱུང་མེད་པར་འགྱུར་ཞིང་། གཞན་མཆོག་མེད་
ན་ཕྱི་ནང་མེད་པར་འགྱུར་ལ། འགོག་བདེན་མེད་ན་བདེན་པ་མེད་པར་འགྱུར་ཞིང་།
སྦྱང་གཞི་དོན་དམ་མེད་ན་སྦྱང་བྱ་དྲི་མ་དང་སྦྱོང་བྱེད་ལམ་དང་སྦྱང་འབྲས་སྐུ་བཞི་ལ་
སོགས་པ་གང་ཡང་མེད་པར་འགྱུར་བ་ཡིན་ལ། དེ་བཞིན་ཉིད་ནི་གལ་ཏེ་མེད་པར་
གྱུར་བ་ཡིན་ན་ནི་མིང་སོགས་ཆོས་གཞན་ཀུན་ཡང་མེད་པར་ཐལ་བར་འགྱུར་བའི་
ཕྱིར། དོན་དམ་ཅིར་ཡང་མེད་པར་འདོད་ན་སྐྱོན་འདི་འདྲ་གཞན་ཡང་ཤིན་ཏུ་མང་
བར་ཡོད་ཅེས་ཁྱབ་བྱེད་ཁེགས་ན་ཁྱབ་བྱ་ཁེགས་པ་ལ་སོགས་པས་དོན་དམ་མེད་
ན་ཀུན་རྫོབ་ཀྱང་མེད་པར་འགྱུར་བའི་ཧ་ཅང་ཐལ་བའི་སྐྱོན་གྱིས་གནོད་པ་བསྟན་
པའི་ཕྱིར་རོ། ། །
དྲུག་པ་སེམས་ཅན་ཐམས་ཅད་ལ་ཆོས་ཟབ་ཁྱད་འཕགས་ཀྱི་བྱིན་རླབས་འཇུག་པར་
སྨོན་པ་ནི། རྩ་བར། དེ་ཕྱིར་འགྲོ་བ་ཀུན་ལ་རྫོགས་ལྡན་གྱི། །ཆོསམཆོག་ཟབ་མོའི་
བྱིན་རླབས་འཇུག་གྱུར་ཅིག །ཅེས་བྱུང་། དེའི་ཚིག་དོན་ནི་རྒྱུ་མཚན་དེ་དག་གི་ཕྱིར་ན་
འགྲོ་བ་ཀུན་ལ་རྫོགས་ལྡན་གྱི་ཆོས་མཆོག་ཏུ་གྱུར་བའི་གཤེགས་སྙིང་རིགས་འདུས་
ཀྱི་ཟབ་མོའི་བྱིན་རླབས་འཇུག་པར་གྱུར་ཅིག་ཅེས་སྨོན་པའོ། །
- 107 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
བདུན་པ་རྫོགས་ལྡན་ལུགས་ཀྱི་ཁྱད་འཕགས་རྣམས་བསྟན་པ་ནི། རྩ་བར། ཤེས་བྱ་
ལ་ནི་འདུས་བྱས་འདུས་མ་བྱས། །ཞེས་པ་ནས། རང་བཞིན་བདེ་བ་ཆེན་པོའི་ཡེ་ཤེས་
ཡིན། །ཞེས་པའི་བར་ཤོ་ལོ་ཀ་བཞི་བྱུང་། དེའི་ཚིག་དོན་ནི། སྤྱིར་ཤེས་བྱ་ཙམ་ལ་
དབྱེ་བ་ནི་འདུས་བྱས་དང་འདུས་མ་བྱས་གཉིས་དང་། བེམ་པོ་དང་རིག་པ་གཉིས་སུ་
འབྱེད་པ་ནི་རྫོགས་ལྡན་ཆོས་མཆོག་གི་ལུགས་ཡིན་ཞིང་བེམ་པོ་ལ་ཡང་བྲག་རི་ལ་
སོགས་པའི་འདུས་བྱས་དང༌། ནམ་མཁའ་ལ་སོགས་པའི་འདུས་མ་བྱས་གཉིས་སུ་
གསུངས་ལ། འདི་ཉིད་ཀྱི་འགྲེལ་བར། འདུས་མ་བྱས་ནམ་མཁའ་བེམ་པོ་ཞེས་གསུངས་
པ་ནི་ཡོངས་གྲགས་ཀྱི་དབང་དུ་བྱས་པའམ་འདུས་མ་བྱས་བཏགས་པ་བའི་དབང་དུ་
བྱས་པ་ཡིན་ཏེ། ཟབ་དོན་ཉེར་གཅིག་ལས། དོན་དམ་འདུས་མ་བྱས་དངོས་ཡིན།
ནམ་མཁའ་སོགས་འདུས་མ་བྱས་བཏགས་པ་བ་ཡིན། ཞེས་གསུངས་པའི་ཕྱིར། དེས་
ན་རྩ་ཤེས་ལས། དངོས་དང་དངོས་མེད་འདུས་བྱས་ཡིན། མྱ་ངན་འདས་པ་འདུས་མ་
བྱས། ཞེས་གསུངས་པ་ལྟར་རང་ལུགས་ཐུན་མོང་མ་ཡིན་པའི་འདུས་མ་བྱས་ནི་དོན་
དམ་པའི་མྱང་འདས་འགོག་བདེན་ཁོ་ནར་ངེས་ལ། དངོས་དང་དངོས་མེད་ཀྱི་ཆོས་
རྣམས་ནི་འདུས་བྱས་ཡིན་ནོ། །འདུས་བྱས་སམ་རྟེན་འབྲེལ་འཇོག་ཚུལ་ལ་བསྐྱེད་
བྱ་སྐྱེད་བྱེད་ཀྱི་དབང་དུ་བྱས་པ་དང་། རྣམ་པར་བཞག་བྱ་འཇོག་བྱེད་ཀྱི་དབང་དུ་
བྱས་པ་གཉིས་ལས་གཞན་དབང་ནི་དང་པོ་དང་། ཀུན་བཏགས་ནི་གཉིས་པ་ཡིན་ཏེ།
ཐེག་མཆོག་དབུ་མ་ལས། དེ་ནི་གཉིས་ཏེ་བསྐྱེད་བྱ་སྐྱེད་བྱེད་དང་། །བཞག་བྱ་འཇོག་
བྱེད་དབང་བྱས་རྟེན་འབྱུང་ངོ༌། །དང་བོ་གཞན་དབང་གཉིས་པ་ཀུན་བཏགས་ཡིན། །
- 108 -



བཀའ་བསྡུ་བཞི་བའི་འགྲེལ་བ།
ཞེས་གསུངས་པའི་ཕྱིར། དེ་ཡང་གཞན་དབང་ལ་བསྐྱེད་བྱ་སྐྱེད་བྱེད་ཀྱི་རྟེན་འབྲེལ་
དང་ཀུན་བཏགས་ལ་བཞག་བྱ་འཇོག་བྱེད་ཀྱི་རྟེན་འབྲེལ་གཙོ་བོར་འཇོག་པའི་དོན་
ཡིན་གྱི་ཁྱབ་མཐའ་བཟུང་བ་མ་ཡིན་པར་གསུངས་ལ་རྒྱས་པར་ཐེག་མཆོག་དབུ་མའི་
རབ་བྱེད་ལྔ་བའི་ཟིན་བྲིས་ལས་ཤེས་པར་བྱའོ། །དཀྱུས་ཀྱི་ཚིག་དོན་ནི། རིག་པ་ལ་
ཡང་འདུས་བྱས་འདུས་མ་བྱས་གཉིས་དང་། ཤེས་པ་ལ་ཡང་རྣམ་ཤེས་ཡེ་ཤེས་གཉིས་
དང༌། ཡེ་ཤེས་ལ་ཡང་རང་བྱུང་ཡེ་ཤེས་དང་། གཞན་བྱུང་ཡེ་ཤེས་གཉིས་དང་།
རྟག་པའི་ཡེ་ཤེས་དང་ནི་མི་རྟག་པའི་ཡེ་ཤེས་གཉིས་དང་། འདུས་མ་བྱས་ཀྱི་ཡེ་ཤེས་
དང་འདུས་བྱས་ཀྱི་ཡེ་ཤེས་གཉིས་སུ་ལེགས་པར་འབྱེད་པ་ནི་རྫོགས་ལྡན་ལུགས་
ལ་ཡོད་དེ། སངས་རྒྱས་ཕལ་བོ་ཆེའི་མདོ་ལས། འདུས་མ་བྱས་ཀྱི་ཡེ་ཤེས་ཐོབ་པར་
འགྱུར་བ་དང་། ཞེས་དང་། དེ་བཞིན་གཤེགས་པའི་ཡེ་ཤེས་འདུས་མ་བྱས་པའི་མཐར་
ཐུག་པར་འགྱུར་བ་དང་། ཞེས་དང་། མདོ་ལས། རྣམ་ཤེས་ནི་མི་རྟག་པའོ། །ཡེ་ཤེས་
ནི་རྟག་པའོ། །ཞེས་དང་། རྒྱུད་བླ་མ་ལས། སངས་རྒྱས་ཡེ་ཤེས་སེམས་ཅན་ཚོགས་
ཞུགས་ཕྱིར། །རང་བཞིན་དྲི་མེད་དེ་ནི་གཉིས་མེད་དེ། །ཞེས་དང་། ཟག་པ་མེད་པ་
ཤེས་པ་སྦྲང་མའི་རྩི་དང་འདྲ། །ཞེས་གསུངས་པའི་ཕྱིར་རོ། །རྒྱུ་མཚན་དེ་ཡི་ཕྱིར་ན་
ཆོས་དབྱིངས་ཡེ་ཤེས་གང་ཡིན་པ་དེ་ནི་རྟག་པ་འདུས་མ་བྱས་ཀྱི་ཡེ་ཤེས་ཡིན་པ་དང་
དོན་དམ་དབྱིངས་རིག་དབྱེར་མེད་ཀྱི་ཡེ་ཤེས་ཡིན་པ་དང་།འགལ་འདུས་སྐྱོན་མེད་དཔེ་
བྲལ་གྱི་ཡེ་ཤེས་ཡིན་པ་དང་། རང་བཞིན་ལྷན་ཅིག་སྐྱེས་པའི་ཡེ་ཤེས་ཡིན་པ་དང་།
རང་བཞིན་འགྱུར་བ་མེད་པའི་ཡོངས་གྲུབ་ཀྱི་ཡེ་ཤེས་ཡིན་པ་དང་། རང་བཞིན་བདེ་
- 109 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
བ་ཆེན་པོའི་ཡེ་ཤེས་ཡིན་པར་གྲུབ་པ་ཡིན་ཞེས་སྤྱིར་ཤེས་བྱ་ཙམ་གྱི་རྣམ་དབྱེ་དང་།
ཁྱད་པར་དུ་ཤེས་པ་དང་ཡེ་ཤེས་ཀྱི་རྣམ་དབྱེ་ལ་སོགས་པ་རྫོགས་ལྡན་གྱི་ཆོས་ལུགས་
ཁྱད་འཕགས་རྣམས་བསྟན་པ་ཡིན་ནོ། །
བརྒྱད་པ་ཆོས་དབྱིངས་ཤེར་ཕྱིན་ཟབ་མོ་གསུངས་པའི་དགོངས་པ་བསྟན་པ་ནི།
རྩ་བར། རྫོགས་ལྡན་ཆོས་མཆོག་ཁྱད་པར་འཕགས་རྣམས་སུ། །ཞེས་པ་ནས། ཤེས་
བཅུ་རྣམ་དག་བདག་ལ་དགོངས་པ་ཡིན། །ཞེས་པའི་བར་ཤོ་ལོ་ཀ་གཉིས་དང་རྐང་
བ་གཉིས་བྱུང་། དེའི་དོན་ནི། རབ་རྩལ་རྣམ་གནོན་གྱིས་ཞུས་པའི་མདོ་ལས། ཆོས་
ཐམས་ཅད་ཤེར་ཕྱིན་མ་ཡིན་གྱི། ཞེས་པ་ནས། དེ་བཞིན་ཉིད་དེ་ཤེས་རབ་ཀྱི་ཕ་རོལ་
ཏུ་ཕྱིན་པའོ། །ཞེས་དང་། ཡུམ་བར་མ་ལས། ཀོའུ་ཤི་ཀ་དེ་ནི་འདི་ལྟར་ཆོས་ཀྱི་དབྱིངས་
དང༌། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་གཉིས་སུ་མེད་དེ་གཉིས་སུ་བྱར་མེད་དོ། །
ཞེས་དང་། ཤེར་ཕྱིན་མཚན་བརྒྱ་རྩ་བརྒྱད་པ་ལས། རྣམ་མཁྱེན་དང་། ཡང་དག་པའི་
མཐའ་དང་། དེ་བཞིན་ཉིད་དང་། མ་ནོར་བ་དེ་བཞིན་ཉིད་དང་། གཞན་མ་ཡིན་པ་དེ་
བཞིན་ཉིད་དང་། བདེན་པ་དང༌། དེ་ཁོ་ན་ཉིད་དང༌། ཡང་དག་པ་དང་། ཕྱིན་ཅི་མ་
ལོག་པ་དང༌། ཆོས་ཉིད་དང་། ཆོས་ཀྱི་དབྱིངས་དང་། ཆོས་ཀྱི་གནས་ཉིད་དང༌། ཆོས་
སྐྱོན་མེད་པ་ཉིད་དང་། ཞེས་དང་། འཇམ་དཔལ་ཞལ་ལུང་ལས། དེ་ནི་དེ་བཞིན་ཉིད་
འདི་ལས། །གཞན་ནི་ཅི་ཡང་མ་གསུངས་སོ། །ཞེས་དང་། རབ་ཏུ་ཞི་བ་རྣམ་པར་ངེས་
པའི་ཆོ་འཕྲུལ་གྱི་མདོ་ལས། ཆོས་ཀྱི་དབྱིངས་སངས་རྒྱས་ཏེ། སངསརྒྱས་ནི་ཡང་དག་
པའི་མཐའོ། །ཞེས་སོགས་དང༌། ཤེར་ཕྱིན་བདུན་བརྒྱ་བ་ལས། ཆོས་ཀྱི་དབྱིངས་ཉིད་
- 110 -་



བཀའ་བསྡུ་བཞི་བའི་འགྲེལ་བ།
བཅོམ་ལྡན་འདས་ཡིན་པའི་ཕྱིར་རོ། །ཞེས་དང་། ཆོས་ཀྱི་དབྱིངས་དེ་ཉིད་བྱང་ཆུབ་
པོ། །ཞེས་དང་། བརྒྱད་སྟོང་བ་ལས། དེ་བཞིན་ཉིད་གང་ཡིན་པ་དེ་ནི་དེ་བཞིན་གཤེགས་
པའོ། །ཞེས་དང༌། ཤེས་རབ་གྱི་ཕ་རོལ་ཏུ་ཕྱིན་པ་འདུས་མ་བྱས་ཏེ། གང་དང་ཡང་
བྲལ་བས་མ་ཡིན་ནོ། །ཞེས་དང་། རབ་འབྱོར་དེ་བཞིན་གཤེགས་པ་ཞེས་བྱ་བ་ནི།
ཡང་དག་པ་དེ་བཞིན་ཉིད་ཀྱི་ཚིག་བླ་དྭགས་སོ། །ཞེས་གནོད་འཇོམས་སུ་དྲངས་བ་
དང༌། རབ་ཞི་རྣམ་ངེས་ལས། གང་མི་བདེན་པ་དེ་དེ་བཞིན་ཉིད་མ་ཡིན་ནོ། །ཞེས་དང་།
རྒྱན་སྡུག་པོ་བཀོད་པ་ལས། དེ་བཞིན་གཤེགས་པ་ནི། རྟག་པ་བརྟན་པ་ཐེར་ཟུག་མི་
འཇིགས་པ་སྟེ། སངས་རྒྱས་རྗེས་སུ་དྲན་པ་བསྒོམ་པའི་རྣལ་འབྱོར་ཅན་རྣམས་ཀྱི་ཡུལ་
ཡིན་ཏེ། དེ་བཞིན་གཤེགས་པའི་སྙིང་པོ་ཞེས་བསྒྲགས་པ། མྱ་ངན་ལས་འདས་པའི་
དབྱིངས་དང་། ཞེས་པ་ནས། ཆོས་རྣམས་ཀྱི་ཆོས་ཉིད་དང་། ཆོས་ཀྱི་གནས་ཉིད་དང་།
ཆོས་ཀྱི་དབྱིངས་དང་། ཆོས་སྐྱོན་མེད་པ་ཉིད་འདི་ནི། དེ་བཞིན་གཤེགས་པའོ། །ཞེས་
དང༌། མངོན་རྟོགས་རྒྱན་ལས། བྱང་ཆུབ་དེ་བཞིན་ཉིད་མཚན་ཉིད། །དེ་ཡང་དེ་ཡི་
མཚན་ཉིད་བཞེད། །ཅེས་དང་། མཚན་བརྗོདལས། དོན་དམ་བདེན་པ་ཉིད་ཅེས་བྱ། །
སངས་རྒྱས་སྐུ་ལྔའི་བདག་ཉིད་ཅན། །ཁྱབ་བདག་ཡེ་ཤེས་ལྔ་ཡི་བདག །ཅེས་དང་།
མདོ་སྡེ་རྒྱན་ལས། དེ་བཞིན་ཉིད་ནི་སངས་རྒྱས་འདོད། །ཅེས་དང༌། དཀོན་མཆོག་
སྤྲིན་མདོ་ལས། དེ་ནི་དེ་བཞིན་ཉིད་ཅེས་བྱའོ། །ཡང་དག་པའི་མཐའ་ཞེས་བྱའོ། །ཐམས་
ཅད་མཁྱེན་པ་ཉིད་ཅེས་བྱའོ། །རྣམ་པ་ཐམས་ཅད་མཁྱེན་པ་ཉིད་ཅེས་བྱའོ། །ཞེས་དང་།
སངས་རྒྱས་ཕལ་བོ་ཆེའི་མདོ་ལས། ཆོས་དབྱིངས་དམ་པ་དེ་བཞིན་གཤེགས་པ་སྟེ། །
- 111-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཞེས་དང་། ཆོས་དབྱིངས་མཐར་ཐུག་བདེ་བར་གཤེགས་པའི་སྐུ། །ཞེས་དང་། བདེ་
གཤེགས་སྙིང་པོ་བྱང་ཆུབ་འདི་ལ་ལྟོས། །ཞེས་དང་། འདུས་མ་བྱས་ཀྱི་ཡེ་ཤེས་ཐོབ་
པར་འགྱུར་བ་དང་། ཞེས་དང་། དེ་བཞིན་གཤེགས་པའི་ཡེ་ཤེས་འདུས་མ་བྱས་མཐར་
ཐུག་པར་འགྱུར་བ་དང་། ཞེས་དང་། དེ་བཞིན་གཤེགས་པའི་ཐུགས་རྗེ་ཆེན་པོ་བསྟན་
པའི་མདོ་ལས། དེ་བཞིན་ཉིད་ཀྱི་དོན་གང་ཡིན་པ་དེ་དེ་བཞིན་གཤེགས་པའི་དོན་ཏོ།།
ཞེས་དང་། ཡུམ་རྒྱས་པ་ལས། རབ་འབྱོར་ཡང་དག་པའི་དོན་ནི་སངས་རྒྱས་ཤེས་བྱ་
སྟེ། ཞེས་དང་། ཤེར་ཕྱིན་བདུན་བརྒྱ་བའི་འགྲེལ་བ་སློབ་དཔོན་བི་མ་ལ་མི་དྲས་མཛད་
པ་ལས། ཆོས་ཀྱི་དབྱིངས་ཉིད་བཅོམ་ལྡན་འདས་ཡིན་ཏེ། ཞེས་སོགས་རྫོགས་ལྡན་
ཆོས་མཆོག་ཁྱད་པར་དུ་འཕགས་པའི་ལུང་དེ་རྣམས་སུ་ཆོས་དབྱིངས་དེ་བཞིན་ཉིད་
ལ་མཐར་ཐུག་གི་ཤེར་ཕྱིན་ཟབ་མོར་གསུངས་པ་གང་ཡིན་པ་དེ་རྣམས། རྟག་པ་
འདུས་མ་བྱས་ཀྱི་རང་བྱུང་གི་ཡེ་ཤེས་ལ་དགོངས་པ་དང་། སྟོང་བ་ཆེན་པོ་འགྱུར་བ་
མེད་པ་དོན་དམ་པའི་ཡི་གེ་ཨ་ཨི་རི་ཨུ་ལི་ལྔ་དང་ནི། རྟག་པ་འདུས་མ་བྱས་ཀྱི་མི་
བསྐྱོད་པ། དོན་ཡོད་གྲུབ་པ། རིན་ཆེན་འབྱུང་ལྡན། སྣང་བ་མཐའ་ཡས། རྣམ་པར་
སྣང་མཛད་སྟེ། རྒྱལ་བ་རིགས་ལྔ་དང་། རྟག་བརྟན་ཐེར་ཟུག་གཡུང་དྲུང་གི་རྡོ་རྗེ་དབྱིངས་
ཀྱི་དབང་ཕྱུག་མ། སྤྱན་མ། མཱ་མ་ཀི། གོས་དཀར་མོ། སྒྲོལ་མ་སྟེ། རིག་མ་ལྔ་དང་།
སངས་རྒྱས་ལྔ་བདག་དང་། སྐུ་རྡོ་རྗེ་དབྱིངས་ཀྱི་རྣལ་འབྱོར་སྤྲུལ་བའི་སྐུ་དང་། གསུང་
རྡོ་རྗེ་སྔགས་ཀྱི་རྣལའབྱོར་ལོངས་སྤྱོད་རྫོགས་སྐུ་དང་། ཐུགས་རྡོ་རྗེ་ཆོས་ཀྱི་རྣལ་འབྱོར་
གྱི་སྐུ་དང་ཡེ་ཤེས་རྡོ་རྗེ་དག་པའི་རྣལ་འབྱོར་ངོ་བོ་ཉིད་སྐུ་དང་། ཡེ་ཤེས་ཀྱི་སྐུ་སྟེ་
- 12 -



བཀའ་བསྡུ་བཞི་བའི་འགྲེལ་བ།
སངས་རྒྱས་སྐུ་ལྔདང་། ཆོས་ཅན་བརྟན་གཡོ་ཀུན་ལ་ཁྱབ་པའི་བདག་པོ་རང་བྱུང་གི་
ཡེ་ཤེས་ལྔ་ཡི་བདག་ཉིད་དང་ནི། རང་བྱུང་ཡེ་ཤེས་ལྔ་ལ་ཐབས་ཤེས་ཀྱིས་ཕྱེ་བའི་ཡེ་
ཤེས་བཅུ་རྣམ་པར་དག་པའི་བདག་ལ་དགོངས་པ་ཡིན་ཞེས་པ་སྟེ། འདི་ཉིད་ཀྱི་འགྲེལ་
བ་ལས། རྫོགས་ལྡན་གྱི་ལུང་དེ་རྣམས་ཤིན་ཏུ་མང་པོས་གནོད་པ་ཆེན་པོ་འབབ་པའི་
ཕྱིར། ལྟ་ངན་དེ་དག་དོར་ནས་རྟག་པ་དང་འདུས་མ་བྱས་ཀྱི་ཡེ་ཤེས་སྐད་ཅིག་གཅིག་
དང་དུ་མ་དང་བྲལ་བའི་ཡེ་ཤེས་དང་། དབྱིངས་རིག་དབྱེར་མེད་པའི་ཡེ་ཤེས་ལ་དད་
ཅིང་གུས་པར་མཛད་ན་རྫོགས་ལྡན་གྱི་དགོངས་པ་དང་མཐུན་པར་གདའ་བས་དེ་ཁོ་
ན་བཞིན་མཛད་པར་ཞུ། ཆོས་དབྱིངས་དེ་བཞིན་ཉིད་ལ་མཐར་ཐུག་གི་ཤེར་ཕྱིན་
ཟབ་མོར་གསུངས་པ་ཤིན་ཏུ་མང་པོ་གང་ཡིན་པ་དེ་རྣམས་ཀྱང་རྟག་པ་འདུས་མ་བྱས་
ཀྱི་ཡེ་ཤེས་ནས་ཤེས་བཅུ་རྣམ་དག་དག་པའི་བདག་གི་བར་ལ་དགོངས་པ་ཡིན་པས།
དེ་ལྟར་རྟོགས་ན་རྫོགས་ལྡན་དང་མཐུན་པར་རྟོགས་པ་ལེགས་པའི་ཕྱིར། དེ་བཞིན་
དགོངས་པར་མཛད་དུ་གསོལ། ཞེས་གསུངས་པའི་ཕྱིར་རོ། །
དགུ་པ་ལྟ་ངན་གྱི་འདོད་ལུགས་བརྗོད་དེ་ལྟ་བའི་སྙིགས་མ་བདོ་བར་བསྟན་
པ་ནི། རྩ་བར། གསུམ་ལྡན་མར་བཅད་དེ་སྐད་མི་སྨྲ་སྟེ། །ཞེས་པ་ནས། བསླད་པའི་
ལུགས། ཞེས་པའི་བར་ཤོ་ལོ་ཀ་བཞི་དང་རྐང་བ་གཅིག་བྱུང་། དེའི་ཚིག་དོན་ནི། གསུམ་
ལྡན་མར་བཅད་རྣམས་ཀྱིས་ཆོས་དབྱིངས་ཤེར་ཕྱིན་ཟབ་མོར་གསུངས་པའི་དགོངས་
པ་དེ་སྐད་མི་སྨྲ་སྟེ། དེའི་ལུགས་ལ་ཤེས་རབ་གང་ཡིན་པ་ཐམས་ཅད་འདུས་བྱས་ཀྱི་
དངོས་པོ་ཡིན་པར་འདོད་པ་ཡིན་ལ། དེའི་ཕྱིར་ཤེར་ཕྱིན་ཟབ་མོ་མཐར་ཐུག་ཀྱང་
- 113-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
འདུས་བྱས་མི་རྟག་པ་དང་། སྐད་ཅིག་མར་ཡང་འདོད་དེ། དེས་ཀྱང་ལྟ་བའི་སྙིགས
མ་བདོ་བར་འགྱུར་བར་བྱས་སོ། །ཡང་རྒྱུ་དེ་ལ་སྐྱེད་བྱེད་ཀྱི་རྒྱུ་དང་ནི་བྲལ་བྱེད་ཀྱི་
རྒྱུའི་རྒྱལ་ཁམས་གཉིས་སུ་འབྱེད་པ་མི་ཤེས་པར་རྒྱུ་རྣམས་ཐམས་ཅད་སྐྱེད་བྱེད་ཁོ་
ནར་འདོད་པ་དང། འབྲས་བུ་ལ་ཡང་སྐྱེད་བྱའི་འབྲས་བུ་དང༌། བྲལ་འབྲས་ཀྱི་རྒྱལ་
ཁམས་གཉིས་སུ་འབྱེད་པ་མི་ཤེས་པར། འབྲས་བུ་ཞེས་གསུངས་པ་གང་ཡིན་བསྐྱེད་
བྱའི་འབྲས་བུ་ཁོ་ནར་འདོད་པ་དེའི་ཕྱིར་རྟག་པའི་བྲལ་བྱེད་ཀྱི་རྒྱུ་དང་བྲལ་འབྲས་
མི་འདོད་ཅིང་། འདུས་མ་བྱས་ཀྱི་དོན་དམ་པའི་རྒྱུ་འབྲས་མི་འདོད་ལ། དོན་དམ་ཀྱི་
རྒྱུ་ འབྲས་ ངོ་ བོ་ གཅིག་ པ་ མི་འདོད་ཅིང་། གཞི་དང་ འབྲས་ བུ་ ངོ༌ བོ་ གཅིག་
པའང་མི་འདོད་ལ། རྒྱུ་འབྲས་གཞན་ མཆོག་ ཕ་རོལ་ དོན་དམ་རང་བྱུང་ གི་ ཡེ་
ཤེས་སོགས་མི་འདོད་པའང་གསུམ་ལྡན་མར་བཅད་སྐྱོན་ཅན་བསྲེ་སླད་ཞུགས་པའི་
ལུགས་ཡིན་ནོ། ། བ ་
བཅུ་བ་རྫོགས་ལྡན་ལུགས་ལ་དེ་ལས་ཁྱད་འཕགས་ཡོད་པར་བསྟན་པ་ནི། རྩབར། །
རྫོགས་ལྡན་ལ་ནི་དེ་དང་དེ་དག་ལས། །བཟློག་པའི་ཆོས་ལུགས་ཁྱད་པར་འཕགས་
པ་ཡོད། །ཅེས་རྐང་བ་གཉིས་བྱུང༌། དེའི་ཚིག་དོན་ནི། སྤྱིར་རྫོགས་ལྡན་ཞེས་པ་
བཀའ་འཁོར་ལོ་ཐ་མའི་མདོ་རྣམས་ནས་དོན་དམ་ཆོས་དབྱིངས་ཀྱི་གནས་ལུགས་
རྫོགས་པར་སྟོན་པའི་ཕྱིར་རྫོགས་ལྡན་གྱི་ཆོས་དང་། གཞན་རྣམས་ནས་ཆོས་དབྱིངས་
ཀྱི་ཆ་ཤས་རེ་རེ་ཙམ་སྟོན་པ་ལ་རིམ་བཞིན་གསུམ་ལྡན་གཉིས་ལྡན་ཞེས་འཇོག ཡང་
ན་བསྟན་པ་ལ་ལྟོས་པའི་དབང་དུ་བྱས་ནས་སངས་རྒྱས་ཞལ་བཞུགས་པའི་གནས་
- 114-



བཀའ་བསྡུ་བཞི་བའི་འགྲེལ་བ། །
སྐབས་སུ་ནི་རྫོགས་ལྡན་ཡིན་ལ་དེའི་དུས་སུ་ངེས་དོན་གྱི་ཆོས་འདི་ལ་གཙོ་བོར་སྤྱོད་
པའི་ཕྱིར་དེ་སྐད་ཅེས་བྱའོ། །ཞེས་ཐེག་མཆོག་དབུ་མའི་ཟིན་བྲིས་ལས་གསུངས་ལ།
དེ་འདྲའི་རྫོགས་ལྡན་གྱི་ཆོས་ལ་ནི། གསུམ་ལྡན་སོགས་དེ་དང་དེ་དག་ལས་བཟློག་
པའི་ཆོས་ལུགས་ཁྱད་པར་འཕགས་པ་ཡོད་དེ། འདི་ཉིད་ཀྱི་རང་འགྲེལ་ལས། རྒྱུ་དེ་
ལ་སྐྱེད་བྱེད་ཀྱི་རྒྱུ་དང་། བྲལ་བྱེད་ཀྱི་རྒྱུའི་རྒྱལ་ཁམས་གཉིས་དང་། འབྲས་བུ་ལ་
བསྐྱེད་པའི་འབྲས་བུ་དང་། བྲལ་བའི་འབྲས་བུའི་རྒྱལ་ཁམས་གཉིས་སུ་གནས་ཡོད་
ཅིང་འདུས་མ་བྱས་ཀྱི་རྒྱུ་འབྲས་ཟབ་མོ་དང༌། རྟག་ཅིང་བརྟན་པའི་རྒྱུ་འབྲས་ཟབ་
མོ་དང་། རྒྱུ་འབྲས་ངོ་བོ་གཅིག་པ་དང་། གཞི་འབྲས་ངོ་བོ་གཅིག་པ་དང་། རྒྱུ་འབྲས་
གཞན་མཆོག་ཕ་རོལ་དམ་པ་དང་པོའི་སངས་རྒྱས་ཀྱི་རྒྱུ་འབྲས་ཀྱང་ཡོད་དོ། །དེ་
ལ་འདུས་མ་བྱས་སུ་གཏོགས་པའི་རྒྱུ་འབྲས་ནི། །རྒྱུ་འབྲས་གཞན་དོན་དམ་ཆོས་
ཉིད་ཀྱི་རྒྱུ་འབྲས་ཏེ། ཞེས་པ་ནས། རང་སྟོང་དང་རྟེན་འབྲེལ་གྱི་ཆོས་ནི་འགའ་ཙམ་
ཡང་འདྲེས་པ་མེད་ལ། ཀུན་བཏགས་ཐམས་ཅད་དང་བྲལ་བའི་གཞི་འགྱུར་མེད་ཡོངས་
གྲུབ་བཅོས་མ་གློ་བུར་བ་ཐམས་ཅད་དང་བྲལ་བའི་གཞི་རང་བཞིན་གཉུག་མ་མཐའ་
ཐམས་ཅད་དང་བྲལ་བའི་གཞི་དབུས་མ་བར་མ་ཕུང་བོ་གསུམ་པ་རྡོ་རྗེ་སེམས་དཔའ་
མ་ནིང་གི་གོ་འཕང་འགལ་འདུས་སྐྱོན་མེད་འཇིག་རྟེན་དཔེ་ལས་འདས་ཤིང། དཔེར་
བྱ་ཀུན་ལས་འདས་པ་བསམ་གྱི་མི་ཁྱབ་པའི་དབྱིངས་རིག་དབྱེར་མེད་པའི་ཁྱབ་བདག་
དུ་མ་རོ་གཅིག་ནི་རྒྱུ་འབྲས་དབྱེར་མེད་ཀྱང་ཡིན་པར་རྫོགས་ལྡན་གྱི་ཆོས་དང་གང་
ཟག་ལ་གྲགས་ཀྱང་། གསུམ་ལྡན་མར་བཅད་ཀྱི་བློར་ཤོང་བ་དཀའ་འོ། །ཞེས་གསུངས་
- 115 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པའི་ཕྱིར་རོ། །སྐབས་འདིར་འདུས་མ་བྱས་པའི་རྒྱུ་འབྲས་སུ་གསུངས་པ་ནི། དོན་
དམ་པའི་འགལ་འདུས་སྐྱོན་མེད་ཀྱི་རྒྱུ་འབྲས་ཀྱི་དབང་དུ་བྱས་ཀྱི། འདུས་ མ་ བྱས་
དོན་དམ་ལ་རྒྱུ་འབྲས་མཚན་ཉིད་པ་མེད་དེ། དེ་ལ་རྒྱུ་རྐྱེན་གྱིས་གསར་དུ་བསྐྱེད་
པའི་འབྲས་བུ་ནི་མེད་པའི་ཕྱིར་ཏེ། ཚོགས་ཆོས་བདེན་བཞི་གསལ་བ་ལས། དོན་
དམ་པ་ཡོངས་གྲུབ་ཆོས་ཀྱི་དབྱིངས་ཤིན་ཏུ་རྣམ་པར་དག་པ་དེ་རྒྱུ་རྐྱེན་གྱིས་གསར་
དུ་བསྐྱེད་པའི་འབྲས་བུར་ནི་ཡོད་པ་མ་ཡིན་ཏེ། ནམ་ཡང་གཞན་དུ་མི་འགྱུར་ཞིང་འདུས་
མ་བྱས་པའི་རང་བཞིན་ཡིན་པའི་ཕྱིར། ཞེས་དང་། གཞན་སྟོང་སྙིང་པོ་ལས། ལམ་
ཡང་དེའི་བྲལ་རྒྱུ་ཞེས་རྒྱུ་འབྲས་བཏགས་པ་ཡིན་གྱི་དངོས་མ་ཡིན་ནོ། །ཞེས་དང༌།
ཆོས་རྣམ་འབྱེད་ལས། ཡང་ཁ་ཅིག་དོན་དམ་གཞན་སྟོང་རྟེན་འབྲེལ་ལས་འདས་ན་
ལས་རྒྱུ་འབྲས་དོན་ལ་མི་བདེན་པར་འགྱུར་ཏེ། དེ་ཡང་ལེགས་པར་ཕྱེ་སྟེ་བཤད་པར་
བྱའོ།། དེ་ལ་ལས་རྒྱུ་འབྲས་དོན་དམ་གྱི་དོན་ལ་མི་བདེན་པར་འགྱུར་རོ་ཞེ་ན་འདོད་
པ་ཁོ་ན་སྟེ། དོན་དམ་ནི་འདུས་མ་བྱས་ཡིན་པས་རྒྱུ་འབྲས་ལས་འདས་པར་ཡང་གསུངས་
པའི་ཕྱིར་རོ། །ཞེས་དང་། ཐེག་མཆོག་དབུ་མ་ལས། དོན་དམ་ལ་ནི་རྟེན་འབྲེལ་ནམ་
ཡང་མེད། །དེ་ལ་རྒྱུ་འབྲས་དང་ནི་རྣམ་བཞག་བྲལ། །ཞེས་དང་། དེའི་ཟིན་བྲིས་ལས།
རང་བཞིན་འོད་གསལ་དེ་ལ་ནི། རྒྱུ་འབྲས་བསྐྱེད་བྱ་སྐྱེད་བྱེད་ཀྱི་རྟེན་འབྲེལ་དང་
། རྣམ་
པར་བཞག་བྱ་འཇོག་བྱེད་ཀྱི་རྟེན་འབྲེལ་དང་བྲལ་བའི་ཕྱིར། ཞེས་གསུངས་པའི་ཕྱིར་
རོ། །ཡང་ཀུན་རྫོབ་ཀྱི་རྒྱུ་འབྲས་ནི། ནམ་ཡང་རྟག་པར་མི་རུང་བ་དཔལ་ཆོས་ཀྱི་
གྲགས་པའི་རྣམ་འགྲེལ་སོགས་ལས་ལེགས་པར་བཤད་པ་ལྟར་རོ། །
- 116 -



བཀའ་བསྡུ་བཞི་བའི་འགྲེལ་བ།
བཅུ་གཅིག་པ་ཀུན་གཞིའི་རྣམ་བཞག་བསྟན་པ་ལ། རྫོགས་ལྡན་གྱི་ལུགས་
བསྟན་པ། སྐྱོན་ཅན་གྱི་འདོད་པ་བསྟན་པ། ཀུན་གཞིའི་ཡེ་ཤེས་མདོ་སྔགས་ཀྱི་ངེས་
དོན་མཐར་ཐུག་ཡིན་པར་བསྟན་པ། དེ་ལྟར་མ་རྟོགས་པའི་སྐྱོན་བསྟན་པ། ཀུན་གཞི་
གཉིས་ཀྱི་ཁྱད་པར་མི་འདྲ་བས་ལེགས་པར་འབྱེད་དགོས་པར་བསྟན་པ། དེ་གཉིས་
གཅིག་ཏུ་བསྲེས་པའི་ཉེས་དམིགས་བསྟན་པ། སྦྱང་གཞི་སོགས་ཆོས་དཔེ་དང་བཅས་
ཏེ་བསྟན་པ། སྦྱང་བྱ་སྦྱང་གཞི་གཅིག་ཡིན་ན་ཧ་ཅང་ཐལ་ཆེས་པའི་སྐྱོན་བསྟན་པ་
དང་བརྒྱད། །
དང་པོ་རྫོགས་ལྡན་གྱི་ལུགས་བསྟན་པ་ནི། རྩ་བར། ཀུན་གཞི་ལའང་རྣམ་
ཤེས་ཡེ་ཤེས་དང་། །ཞེས་པ་ནས། ལུགས་ལ་ཡོད། ཅེས་པའི་བར་ཤོ་ལོ་ཀ་གཉིས་དང་
རྐང་བ་གཅིག་བྱུང་། དེའི་ཚིག་དོན་ནི། ཀུན་གཞི་དེ་ལ་ཡང་དབྱེ་བའི་ཚུལ་དུ་མ་ཡོད་
དེ། ཀུན་གཞིའི་རྣམ་ཤེས་དང་ཡེ་ཤེས་གཉིས་སུ་འབྱེད་པ་དང༌། ཀུན་རྫོབ་ཀྱི་ཀུན་
གཞི་དང་། དོན་དམ་གྱི་ཀུན་གཞི་གཉིས་དང་། ཆོས་ཅན་རྣམ་ཤེས་ཀྱི་ཀུན་གཞི་དང་།
ཆོས་ཉིད་ཡེ་ཤེས་ཀྱི་ཀུན་གཞི་གཉིས་དང་། འདུས་བྱས་དང་། འདུས་མ་བྱས་གཉིས་
སུ་འབྱེད་པ་དང༌། སྦྱང་བྱ་ཀུན་གཞིའི་རྣམ་ཤེས་དང་ནི་སྦྱང་གཞིར་ཀུན་གཞིའི་ཡེ་
ཤེས་འབྱེད་པ་དང༌། གློ་བུར་བ་དང་། གཉུག་མར་འབྱེད་པ་དང་། བཅོས་མ་དང་
རང་བཞིན་གཉིས་སུ་འབྱེད་པ་དང་། འཁྲུལ་ལུགས་གཤིས་ལུགས་གཉིས་སུ་འབྱེད་
པ་དང་། ཤུན་པ་སྙིང་པོ་གཉིས་སུ་འབྱེད་པ་དང༌། མི་རྟག་པ་དང་རྟག་པ་གཉིས་སུ་
འབྱེད་པ་དང་། མཐའ་དང་དབུས་སུ་འབྱེད་པ་ལ་སོགས་པའི་ཀུན་གཞིའི་རྣམ་དབྱེ་
- i7-



ཀུན་མཁྱེན་ དགོངས་རྒྱན།
དེབ་ ཕྲེང་དང་པོ།
བཞག་ཚུལ་ལེགས་པ་ནི་རྫོགས་ལྡན་གྱི་ལུགས་ལ་ཡོད་དེ། རྒྱུད་བླ་ཐོགས་འགྲེལ་
དུ་མདོ་དྲངས་པ་ལས། ཐོག་མ་མེད་དུས་ཅན་གྱི་དབྱིངས། །ཆོས་རྣམས་ཀུན་གྱི་གནས་
ཡིན་ཏེ། །དེ་ཡོད་པས་ན་འགྲོ་ཀུན་དང་། །མྱ་ངན་འདས་པའང་ཐོབ་པར་འགྱུར། །
ཞེས་དང་། རྒྱན་སྡུག་པོ་བཀོད་པའི་མདོ་ལས། ས་རྣམས་སྣ་ཚོགས་ཀུན་གཞི་སྟེ། །
བདེ་གཤེགས་སྙིང་པོ་དགེ་བའང་དེ། །སྙིང་པོ་དེ་ལ་ཀུན་གཞིའི་སྒྲས། །དེ་བཞིན་
གཤེགས་རྣམས་སྟོན་པར་མཛད། །སྙིང་པོ་ཀུན་གཞིར་བསྒྲགས་པ་ཡང་། །བློ་ཞན་
རྣམས་ཀྱིས་མི་ཤེས་སོ། །ཞེས་དང་། ཀུན་གཞི་སྙིང་པོ་བསྒྲགས་པ་ནི། །རྟོག་པའི་
སེམས་ཀྱི་ཡུལ་མ་ཡིན། །རང་བཞིན་རྣམ་པར་བརྟགས་པ་ན། །བརྟག་པར་ནུས་པ་
མ་ཡིན་དང་། །ཡོངས་སུ་གྲུབ་པའི་རང་བཞིན་ཡང་། །རྣལ་འབྱོར་ཐུབ་ཅན་རྟག་ཏུ་
མཐོང་། །ཞེས་དང༌། དགོངས་འགྲེལ་ལས། ལེན་པའི་རྣམ་པར་ཤེས་པ་ཟབ་ཅིང་
ཕྲ། །ས་བོན་ཐམས་ཅད་ཆུ་བོའི་རྒྱུན་བཞིན་འབབ། །བདག་ཏུ་རྟོག་པར་གྱུར་ན་མི་
རུང་ཞེས། །འདི་ནི་བྱིས་པ་རྣམས་ལ་ངས་མ་བསྟན། །ཞེས་གསུངས་པའི་ཕྱིར། ཆོས་
མངོན་པའི་མདོའི་ལུང་དེ་ཐེག་བསྡུས་སུ་ཀུན་གཞི་རྣམ་ཤེས་སྒྲུབ་བྱེད་དུ་བཀོད་པ་དང་།
རྒྱུད་བླ་ཐོགས་འགྲེལ་དུ་ཆོས་དབྱིངས་སམ་ཀུན་གཞི་ཡེ་ཤེས་སྒྲུབ་བྱེད་དུ་བཀོད་པ་
གཉིས་ཀ་མི་འགལ་ཏེ། གསུང་གཅིག་ཉིད་དུ་གསུང་ན་ཡང་། །དུ་མ་ཉིད་དུ་སོ་སོར་
གོ །ཞེས་པ་ལྟར་དེས་གཉིས་ཀ་སྟོན་པར་ས་བཟང་གི་ཀུན་བཏུས་འགྲེལ་བར་གསུངས་
སོ། །འདིར་ཀུན་གཞི་རྣམ་ཤེས་དང་ཡེ་ཤེས་གཉིས་ཡོད་པའི་སྔ་མའི་མཚན་ཉིད་སོགས་
སློབ་དཔོན་དབྱིག་གཉེན་གྱི་སུམ་ཅུ་པ་ལས་གསུངས་པ་འདི་ལྟ་སྟེ། ཇི་སྐད་དུ། དེ་
- 118 -



བཀའ་བསྡུ་བཞི་བའི་འགྲེལ་བ། །
ལ་ཀུན་གཞི་རྣམ་ཤེས་ནི། །རྣམ་སྨིན་ས་བོན་ཐམས་ཅད་པ། །དེ་ནི་ལེན་པ་དག་དང་
གནས། །རྣམ་པར་རིག་པ་མི་རིག་པ། །རྟག་ཏུ་རེག་དང་ཡིད་བྱེད་པ། ། རིག་དང་
འདུ་ཤེས་སེམས་པར་ལྡན། །དེ་ལ་ཚོར་བ་བཏང་སྙོམས་ཏེ། །དེ་ནི་མ་སྒྲིབ་ལུང་མ་
བསྟན། །རེག་ལ་སོགས་པ་དེ་བཞིན་ནོ། །དེ་ནི་རྒྱུན་འབབ་ཆུ་བོ་བཞིན། །དགྲ་བཅོམ་
ཉིད་ནི་དེ་བཟློག་གོ །ཞེས་གསུངས་ཤིང་། དེའི་ཚིག་དོན་དང་ཀུན་གཞིའི་རྣམ་ཤེས་
ཀྱི་རྣམ་བཞག་རྒྱས་པར་ཐེག་མཆོག་དབུ་མའི་རབ་བྱེད་བཞི་བའི་ཟིན་བྲིས་དང་། ས་
བཟང་མ་ཏི་པཎ་ཆེན་གྱི་ཀུན་བཏུས་འགྲེལ་བ་ལས་ཤེས་པར་བྱའོ། །ཀུན་གཞི་ཡེ་
ཤེས་ནི། གཞི་འབྲས་དབྱེར་མེད་དུ་བཞུགས་པའི་གཞི་དབྱིངས་དོན་དམ་པའི་ཡེ་ཤེས་
དེ་ཡིན་ལ། དེ་ལ་ཀུན་གཞི་གསུངས་བའི་རྒྱུ་མཚན་ནི། ཐེག་མཆོག་དབུ་མ་ལས།
འཁོར་འདས་ཀུན་གྱི་གཞི་ཡིན་དོན་དམ་ཕྱིར། །ཀུན་གཞི་ཡེ་ཤེས་ཉིད་དུ་དམ་པའི་
དགོངས། །ཞེས་དང༌། དེའི་ཟིན་བྲིས་ལས། མདོ་སྡེ་མང་པོ་ལས་ཀུན་གཞི་ཡེ་ཤེས་
གསུངས་པ་དེ་ཅི་ཡིན་སྙམ་ན། དེ་ནི་དོན་དམ་དབྱིངས་ཉིད་ཡིན་ཏེ་ཀུན་གཞི་ཡེ་ཤེས་
ཀྱི་དོན་ཚང་བའི་ཕྱིར། དེ་ཡང་དོན་དམ་དབྱིངས་དེ་ཀུན་གཞི་ཡིན་ཏེ། འཁོར་འདས་
ཀུན་གྱི་གཞི་ཡིན་པའི་ཕྱིར། ཡེ་ཤེས་ཡིན་ཏེ། དོན་དམ་བདེན་པ་ཡིན་པའི་ཕྱིར། དེས་
ན་དབྱིངས་ཉིད་ཀུན་གཞི་ཡེ་ཤེས་སུ་སྐྱེས་བུ་དམ་པ་རྣམས་ཀྱི་དགོངས་སོ། །ཞེས་དང་།
འོ་ན་དོན་དམ་དབྱིངས་དེ་འཁོར་འདས་ཀུན་གྱི་གཞི་ཡིན་ན། མྱ་ངན་ལས་འདས་པའི་
གཞི་ཡིན་ཚུལ་ཅི་ལྟ་བུ་ཞེ་ན། ཆོས་དབྱིངས་རང་གི་ངོ་བོ་དོན་དམ་པའི་མྱ་ངན་ལས་
འདས་པ་ཡིན་ཞིང་། དེ་ལ་དམིགས་ཏེ། ལམ་ཉམས་སུ་བླངས་པ་ལ་བརྟེན་ནས་ཞི་
- 119 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
བ་མྱ་ངན་ལས་འདས་པ་ཐོབ་པར་འགྱུར་བ་ཡིན་པས་ན། མྱ་ངན་ལས་འདས་པའི་
གཞི་ཡིན་ཚུལ་དེ་ལྟར་ཡིན་ནོ།། འཁོར་བའི་གཞི་ཡིན་ཚུལ་ནི། དོན་དམ་དབྱིངས་དེ་
འཁོར་བའི་རྒྱུ་དངོས་མ་ཡིན་ཡང་། དཔེར་ན་གསེར་ཡོད་ན་གཡའ་ཡང་འབྱུང་བ་དང་།
སྐྱེས་བུ་ལུས་ཀྱིས་དངོས་སུ་བསྐྱེད་པ་མ་ཡིན་ཡང་ལུས་ཡོད་པའི་རྟེན་འབྲེལ་ལས་
ལུས་དེའི་གྲིབ་མ་འབྱུང་བ་ལྟར་ཐོག་མ་དང་ཐ་མ་མེད་པའི་འཁོར་བ་ཡང་དབྱིངས་
དེ་ཡོད་པའི་མཐུ་ལས་ཤར་རོ། །ཞེས་གསུངས་པའི་ཕྱིར་རོ། །དེ་ལྟ་བུའི་ཀུན་གཞི་ཡེ་
ཤེས་ནི། དཔལ་དུས་ཀྱི་འཁོར་ལོའི་རྒྱུད་སོགས་ལས། གཉུག་སེམས་ཕྲ་མོའམ་གཉུག་
མའི་ཡེ་ཤེས་གསུངས་པ་འདི་གཉིས་འདྲ་བ་ཡིན་ལ། སྔ་འགྱུར་རྙིང་མའི་བཞེད་པའི་
གཉུག་སེམས་དང་འདི་གཉིས་ཁྱད་པར་ཅུང་ཟད་ཀྱང་མེདསྙམ། འོན་ཀྱང་ཕྱིས་སུ་རྙིང་
མའི་མཁས་དབང་གི་ཁྲོད་ན་གཉུག་སེམས་འདུས་བྱས་སུ་ཁས་ལེན་མཁན་བྱུང་བ་
འདྲའོ། །ཡང་དགེ་ལུགས་ཀྱི་མཁས་དབང་རྣམས་ཀྱིས་དགོངས་འགྲེལ་གྱི་མདོ་སོགས་
ལས་ཀུན་གཞི་གསུངས་པ་སྒྲ་ཇི་བཞིན་མིན་པར་སྟོང་ཉིད་ལ་དགོངས། ཞེས་པ་དང་།
རྒྱུད་སྡེ་རྣམས་སུ་ཀུན་གཞི་གསུངས་པ་རླུང་ལ་ཀུན་གཞི་ཞེས་བཏགས་པར་བཞེད། འོན་
ཀྱང་གསང་འདུས་སྐབས་སུ་རྒྱུ་ལུས་གཉུག་སེམས་ཀྱི་སྟེང་ནས་སྒྲུབ་པར་གསུངས་པས་
གཉུག་སེམས་འདུས་བྱས་ཞིག་བཞེད་དོ། །
གཉིས་པ་སྐྱོན་ཅན་གྱི་འདོད་པ་བསྟན་པ་ནི། རྩ་བར། གསུམ་ལྡན་མར་
བཅད། ཅེས་པ་ནས་སྙིགས་མ་བདོ་བར་བྱས། ཞེས་པའི་བར་ཤོ་ལོ་ཀ་གཅིག་བྱུང་།
དེའི་ཚིག་དོན་ནི། གསུམ་ལྡན་མར་བཅད་ཀྱི་ལུགས་ལ་དེ་འདྲའི་རྫོགས་ལྡན་གྱི་ཆོས་
- 120 -



བཀའ་བསྡུ་བཞི་བའི་འགྲེལ་བ།
སྐད་ནུབ་ནས་ཀུནགཞི་ཡེ་ཤེས་ཁས་མི་ལེན་པར་ཀུན་གཞི་གང་ཡིན་པ་དེ་ནི་མ་སྒྲིབ་
ལུང་མ་བསྟན་གྱི་ལེན་པའི་རྣམ་པར་ཤེས་པ་ཉིད་ལ་འདོད་པ་བྱུང་བ་དེས་ཀྱང་ལྟ་
བའི་སྙིགས་མ་བདོ་བར་བྱས་པ་ཡིན་ནོ། །ཡང་ཁ་ཅིག་ཀུན་བཏུས་སོགས་ཀུན་གཞི་
སྟོན་པའི་རྒྱུ་མཚན་གྱིས་སེམས་ཙམ་པའི་རང་གཞུང་ཡིན་ཟེར་ན་དེ་ཡང་མི་འཐད་
དེ། རི་ཆོས་ངེས་དོན་རྒྱ་མཚོ་ལས། ཆོས་མངོན་པ་ཀུན་ལས་བཏུས་པ་ལ་སོགས་པར་
ཀུན་གཞི་རྣམ་ཤེས་སྟོན་པའི་རྒྱུ་མཚན་ཀྱིས་སེམས་ཙམ་གྱི་རང་གཞུང་དུ་འདོད་པ་
ཡང་འཁྲུལ་ཏེ། རྒྱུད་སྡེ་ཟབ་མོ་རྣམས་དང་། སེམས་འགྲེལ་སྐོར་གསུམ་ལ་སོགས་
པ་དབུ་མའི་གཞུང་ལུགས་མཐར་ཐུག་པ་རྣམས་སུ་ཡང་ཀུན་གཞི་རྣམ་ཤེས་ཡང་
ནས་ཡང་དུ་བསྟན་པའི་ཕྱིར་རོ། །ཞེས་གསུངས་བའི་ཕྱིར་རོ། །
གསུམ་པ་ཀུན་གཞི་ཡེ་ཤེས་དེ་མདོ་སྔགས་ཐམས་ཅད་ཀྱི་ངེས་དོན་མཐར་ཐུག་
ཡིན་པར་བསྟན་པ་ནི། རྩ་བར། བདེ་གཤེགས་སྙིང་པོར་གསུངས་པའི་ཀུན་གཞི་དང་། །
ཞེས་པ་ནས། སངས་རྒྱས་ཀྱང་ཡིན་ཞེས་པའི་བར་ཤོ་ལོ་ཀ་ལྔ་བྱུང༌། དེའི་ཚིག་དོན་ནི།
རྒྱན་སྡུག་པོ་བཀོད་པའི་མདོ་ལས། ས་རྣམས་སྣ་ཚོགས་ཀུན་གཞི་སྟེ། །བདེ་གཤེགས་
སྙིང་པོའི་དགེ་བའང་དེ། །སྙིང་པོ་དེ་ལ་ཀུན་གཞི་སྒྲས། །དེ་བཞིན་གཤེགས་རྣམས་
སྟོན་པར་མཛད། །ཅེས་དང་། མདོ་སྡེ་ལང་ཀར་གཤེགས་པ་ལས། དེ་བཞིན་གཤེགས་
པའི་སྙིང་པོ་དགེ །རྟོག་གེ་ཅན་གྱི་སྤྱོད་ཡུལ་མིན། །ཞེས་དང་། སེམས་ནི་རང་བཞིན་
འོད་གསལ་ཏེ། །དེ་བཞིན་གཤེགས་པའི་སྙིང་པོའི་དགེ །ཞེས་དང་། དབུ་མ་བ་ཆེན་
པོ་འཕགས་པ་ཐོགས་མེད་ཀྱི་ཞལ་སྔ་ནས་དོན་དམ་པའི་དགེ་བ་གང་ཞེ་ན། དེ་བཞིན་
- 121 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཉིད་དེ་ཞེས་པ་ལ་སོགས་པ་རྣམས་སུ། བདེ་གཤེགས་སྙིང་པོར་གསུངས་པའི་ཀུན་གཞི་
དང༌། དོན་དམ་པའི་ཟག་མེད་དགེ་བར་གསུངས་པའི་ཀུན་གཞི་དང་། ས་རྣམས་སྣ་
ཚོགས་ཡིན་པར་གསུངས་པའི་ཀུན་གཞི་དང་། རང་བཞིན་འོད་གསལ་ཡིན་པར་གསུངས་
པའི་ཀུན་གཞི་ནི། ལེན་པའི་རྣམ་ཤེས་རྣམས་དང་ས་བོན་ཐམས་ཅད་པའི་རྣམ་ཤེས་
དང་རྩ་བའི་རྣམ་ཤེས་ལ་སོགས་པ་དང་མི་གཅིག་ཅིང་། དེ་ནི་ནམ་ཡང་འགྱུར་བ་མེད་
པའི་ཡོངས་གྲུབ་དབུ་མ་ཆེན་པོ་དང་། དྲི་མ་གདོད་ནས་ཟད་པའི་དོན་དམ་པའི་མྱང་
འདས་ཆེན་པོ་དང་། རྣམ་ཀུན་མཆོག་ལྡན་གྱི་སྟོང་གཟུགས་ཕྱག་རྒྱ་ཆེན་པོ་དང་། མཐར་
ཐུག་པའི་དོན་དམ་པའི་བྱང་ཆུབ་ཆེན་པོ་དང་། དཔལ་རྡོ་རྗེ་ཕྲེང་བའི་རྒྱུད་ལས། ཨེ་
ཝཾ་ཞེས་བྱའི་ཡི་གེ་གཉིས། །ཨེ་ནི་སྟོང་བ་ཉིད་དུ་གསུངས། །དེ་བཞིན་ཝཾ་ནི་ཐུགས་
རྗེ་ཐབས། །ཞེས་གསུངས་པ་ལྟར་གྱི་བདེ་སྟོང་ངམ་ཨེ་ཝཾ་མཐར་ཐུག་པ་དང་། རིགས་
ལྡན་པད་དཀར་གྱི་དང་པོའི་རྒྱུད་འགྲེལ་ལས། དུས་ནི་འགྱུར་མེད་བདེ་ཡེ་ཤེས། །ཐབས་
དང་སྙིང་རྗེའི་བདག་ཉིད་དོ། །འཁོར་ལོ་ཤེས་བྱའི་རྣམ་འགྲོ་དཔལ། །ཤེས་རབ་སྟོང་
ཉིད་བདག་ཉིད་དོ། །ཞེས་གསུངས་པ་ལྟར་གྱི་དུས་འཁོར་མཐར་ཐུག་དང་། བདེ་དགྱེས་
རྡོ་རྗེ་མཐར་ཐུག་དང༌། གསང་འདུས་མཐར་ཐུག་ལ་སོགས་པའི་ལྷ་སྔགས་རྒྱུད་ཀུན་
དང་། དཀྱིལ་འཁོར་མཐར་ཐུག་ལ་སོགས་པ་མཐར་ཐུག་ཀུན། ཀུན་ནས་འདུས་པ་
དོན་དམ་པའི་རྣམ་པ་དུ་མ་ངོ་བོ་དབྱེར་མེད་རོ་གཅིག་པའི་དབྱིངས་ཤེས་རབ་ཀྱི་ཕ་
རོལ་ཏུ་ཕྱིན་པའི་མཐའ་ལ་དགོངས་ནས་གསུངས་པ་དང་། དེ་འདྲའི་དགོངས་པ་མཐར་
ཐུག་པ་དེ་ཉིད་ནི། དང་པོའི་སངས་རྒྱས་རིས་མེད་ཡིན་པ་དང༌། གདོད་ནས་སྒྲིབ་པ་
- 122 -



བཀའ་བསྡུ་བཞི་བའི་འགྲེལ་བ།
ལས་གྲོལ་བའི་དེ་བཞིན་གཤེགས་པ་ཡིན་པ་དང་། གཙང་བ་དང་དམ་པའི་བདག་དང་
བདེ་ཆེན་དང་འགྱུར་མེད་རྟག་པའི་འགོག་བདེན་ཡིན་པ་དང༌། བདེན་དོནབཅུ་གཉིས་
ཡིན་པ་དང་། དེ་ཉིད་བཅུ་དྲུག་ཡིན་པ་དང༌། རྡོ་རྗེ་སེམས་དཔའ་ཡིན་པ་དང༌། དོན་
དམ་པའི་བྱང་ཆུབ་གྱི་སེམས་ཡིན་པ་དང་འདུས་མ་བྱས་ཀྱི་སྟོང་ཉིད་སྙིང་རྗེ་ཡིན་པ་དང་།
རྟག་ཅིང་བརྟན་པའི་ཐབས་ཤེས་དབྱེར་མེད་ཡིན་པ་དང་། སངས་རྒྱས་ཀུན་བས་སྔར་
སངས་རྒྱས་ཀྱང་ཡིན་ཏེ། དེ་སྟོང་གཞི་དོན་དམ་པའི་རྣམ་པ་དུ་མ་དབྱེར་མེད་པའི་དེ་
བཞིན་ཉིད་ཡིན་པའི་ཕྱིར་རོ། །
བཞི་བ་དེ་ལྟར་མ་རྟོགས་པའི་སྐྱོན་བསྟན་པ་ནི། རྩ་བར། གསུམ་ལྡན་མར་བཅད།
ཅེས་པ་ནས། བདོ་བར་བྱས་ཞེས་པའི་བར་རྐང་བ་གཉིས་བྱུང་། དེའི་ཚིག་དོན་ནི།
གསུམ་ལྡན་མར་བཅད་ཀྱི་ལུགས་ལ་གོང་དུ་བཤད་པའི་དེ་འདྲའི་རྣམ་བཞག་ཁྱད་
འཕགས་རྣམས་ནུབ་པ་ཡིན་ལ་དེས་ཀྱང་ལྟ་བའི་སྙིགས་མ་བདོ་བར་བྱས་པ་ཡིན་ནོ། །
ལྔ་བ་ཀུན་གཞི་གཉིས་ཀྱི་ཁྱད་པར་མི་འདྲ་བས་ལེགས་པར་འབྱེད་དགོས་ པར་
བསྟན་པ་ནི། རྩ་བར། རྫོགས་ལྡན་ཆོས་མཆོག་ཁྱད་འཕགས་རྣམས་སུ་ནི། །ཞེས་པ་
ནས། དེ་དག་གཅིག་ཏུ་བསྲེ་བར་མ་གྱུར་ཅིག། ཅེས་པའི་བར་ཤོ་ལོ་ཀ་བཅུ་གཅིག་དང་
རྐང་བ་གཉིས་བྱུང་། དེའི་ཚིག་དོན་ནི། ཡང་རྫོགས་ལྡན་ཆོས་མཆོག་ཁྱད་པར་དུ་
འཕགས་པ་རྣམས་སུ་ནི། དཔལ་གསང་བ་འདུས་པའི་རྒྱུད་ལས། རིགས་ནི་རྒྱུད་ཅེས་
བྱ་བར་བཤད། །རྒྱུད་ནི་ཐོག་མ་ཞེས་བརྗོད་དེ། །མི་འཇིགས་སྐྱེ་བ་མེད་གང་ཡིན། །
མགོན་པོ་དེ་ནི་ཡིན་པར་བཤད། །ཅེས་དང༌། རྒྱུད་ནི་རྒྱུན་ཆགས་སུ་བརྗོད་དེ། །ཞེས་
- 123 -



ཀུན་མཁྱེན་དགོངས་རྒྱན། །
དེབ་ཕྲེང་དང་པོ།
དང༌། ཇི་སྐད་དུ། རྒྱུད་སྡེར་རྒྱུ་ཡི་བརྒྱུད་ཅེས་གསུངས་པ་རྣམས་ནི། བདེ་གཤེགས་
སྙིང་པོ་ཀུན་གཞི་ཡེ་ཤེས་ལ་དགོངས་པ་ཡིན་གྱི་དེ་ལས་གཞན་ཀུན་གཞི་རྣམ་ཤེས་
ལ་དགོངས་པ་གཏན་ནས་མིན་ཏེ། རྒྱུ་མཚན་གང་གི་ཕྱིར་ཞེ་ན་རྒྱུད་སྡེ་ཟབ་མོ་
གང་ཡིན་པ་རྣམས་སུ་ཆོས་ཀྱི་དབྱིངས་དང་། དོན་དམ་འདུས་མ་བྱས་པ་ལ་གསུངས་
པའི་ཕྱིར་དང་། ཀུན་གཞི་རྣམ་ཤེས་ཡིན་ན་ནི་དོན་དམ་མིན་པ་དང་། རང་བཞིན་
གཉུག་མ་དང་འདུས་མ་བྱས་ཀྱང་མིན་པ་དང་། གཙང་བདག་བདེ་ཆེན་རྟག་པའི་མཆོག་
རྣམས་ཀྱང་མིན་པ་དང༌། རང་བཞིན་གྱི་རིགས་དང་དབྱིངས་ངོ་བོ་ཉིད་སྐུའང་མིན་
པ་དང་། གོང་དུ་བཤད་ཟིན་པའི་ཡོངས་གྲུབ་དགུ་འམ་ཡང་ན། ཡོངས་གྲུབ་བཅུ་གཉིས་
གང་ཡང་མིན་པ་དང་། དེ་རྣམས་མིན་ན་གཤིས་ལུགས་ཟབ་མོ་ཡི་ལྷ་སྔགས་རྒྱུད་དང་
དཀྱིལ་འཁོར་གང་ཡང་མིན་པ་དང་གཞི་འབྲས་དབྱེར་མེད་ཀྱི་རྒྱུད་ཀྱང་མ་ཡིན་པར་
འགྱུར་བ་ཡིན་ནོ།། ལྷ་སྔགས་སོགས་དེ་རྣམས་མིན་ན་རང་བཞིན་འོད་གསལ་མིན་
པ་དང་། རང་བཞིན་ལྷན་སྐྱེས་བདེ་བའང་མ་ཡིན་པར་འགྱུར་ལ། དང་བོའི་སངས་
རྒྱས་སོགས་ཀྱང་མ་ཡིན་པར་འགྱུར་བ་ཡིན་ནོ། །གཞིའམ་རྒྱུ་ཡི་རྒྱུད་དང་འབྲས་བུའི་
རྒྱུད་ཀྱང་མིན་པར་འགྱུར་རོ། །དེས་ན་ཀུན་གཞི་རྣམ་ཤེས་རང་བཞིན་འོད་གསལ་
དུ་བཞེད་པ་རྣམས་ལ་ཆོས་རྗེ་རྟོན་པ་བཞི་ལྡན་བདག་ནི་མ་ཕོད་པས་ལག་ཐལ་མོ་
སྦྱར་ནས་གྲོས་འདེབས་པ་དང་ཞུ་བ་འབུལ་བ་ཡིན་ཞེས་པའོ། །ཀུན་གཞི་རྣམ་ཤེས་
ནི་དབྱིག་གཉེན་གྱི་སུམ་ཅུ་པ་ལས། དེ་ནི་མ་སྒྲིབ་ལུང་མ་བསྟན། །ཞེས་གསུངས་པ་
ལྟར་མ་སྒྲིབ་པ་ལུང་མ་བསྟན་དང་། གློ་བུར་དྲི་མས་བསྡུས་པ་ཡིན་ཕྱིར་དང་། ཀུན་
- 124 -



བཀའ་བསྡུ་བཞི་བའི་འགྲེལ་བ། །
འ
གཞི་ཡེ་ཤེས་སམ་རང་བཞིན་འོད་གསལ་ནི་ལང་གཤེགས་ལས། སེམས་ནི་རང་བཞིན་
འོད་གསལ་ཏེ། །དེ་བཞིན་གཤེགས་པའི་སྙིང་པོ་དགེ །ཞེས་གསུངས་པ་ལྟར་དགེ་
བ་ཡིན་པའི་ཕྱིར་དང་། གདོད་ནས་ཟད་པའི་ཟད་ཅེས་བྱ་ཞེས་པ་ལྟར། དྲི་མ་གདོད་
ནས་དག་པ་ཡིན་པའི་ཕྱིར་རོ། །ཀུན་གཞི་རྣམ་ཤེས་ནི་འཕགས་པ་ཀླུ་སྒྲུབ་ཀྱིས་བྱང་
ཆུབ་སེམས་འགྲེལ་ལས། དེ་བཞིན་ཀུན་གཞི་རྣམ་ཤེས་ཀྱང་། །བརྫུན་ཡང་བདེན་པ་
ལྟ་བུར་ནི། །འགྲོ་དང་འོང་བས་རྣམ་གཡོ་ཞིང་། །རྟག་ཏུ་སྲིད་པ་གསུམ་པོ་ལེན། །ཞེས་
པ་ལྟར་འདུས་བྱས་ཡིན་པའི་ཕྱིར་དང་། རང་བཞིན་འོད་གསལ་གྱི་ཡེ་ཤེས་ནི། མྱང་
འདས་ཆེན་པོའི་མདོ་ལས། སངས་རྒྱས་ཀྱི་རང་བཞིན་ནི་འདུས་མ་བྱས་པས་ན་རྟག་
པ་ཞེས་བྱའོ། །ཞེས་གསུངས་པ་ལྟར་འདུས་མ་བྱས་ཡིན་པའི་ཕྱིར། དེས་ན་རྣམ་པར་
ཤེས་པ་ཡིན་ན་རང་བཞིན་འོད་གསལ་མིན་པའི་ཁྱབ་པ་དང་། རྣམ་ཤེས་ཡིན་ན་རང་
བྱུང་ཡེ་ཤེས་མིན་པས་ཁྱབ་པ་དང་། རྣམ་ཤེས་ཡིན་ན་རྟག་བརྟན་ཐེར་ཟུག་མིན་པས་
ཁྱབ་པ་དང༌། རྣམ་ཤེས་ཡིན་ན་དོན་དམ་བདེ་གཤེགས་སྙིང་པོ་མིན་པས་ཁྱབ་པ་
དང༌། རྣམ་ཤེས་ཡིན་ན་དབུ་མ་ཆེན་པོ་མིན་པས་ཁྱབ་པ་དང༌། རྣམ་ཤེས་ཡིན་ན་སྟོང་
གཟུགས་ཕྱག་རྒྱ་ཆེན་པོ་མིན་པས་ཁྱབ་པ་དང་། རྣམ་ཤེས་ཡིན་ན་མྱང་འདས་ཆེན་
པོ་མིན་པས་ཁྱབ་པ་དང་། རྣམ་ཤེས་ཡིན་ན་བདེ་སྟོང་ལྷན་ཅིག་སྐྱེས་པའི་སྐུ་མིན་
པས་ཁྱབ་པ་དང། རྣམ་ཤེས་ཡིན་ན་ཤེར་ཕྱིན་ཟབ་མོ་མིན་པས་ཁྱབ་པ་དང་། རྣམ་
ཤེས་ཡིན་ན་གཞན་སྟོང་ཟབ་མོ་མིན་པས་ཁྱབ་པ་དང༌། རྣམ་ཤེས་ཡིན་ན་དེ་བཞིན་
ཉིད་ལ་སོགས་པའི་ཡོངས་གྲུབ་ཐམས་ཅད་མིན་པས་ཁྱབ་པ་དང་། རང་བཞིན་འོད་
。
。
- 125



ཀུན་མཁྱེན་ དགོངས་རྒྱན།
དེབ་ཕྲེང་དང་པོ།
གསལ་སོགས་དེ་རྣམས་མིན་ན་རྒྱུ་ཡི་རྒྱུད་ཀྱང་མིན་པས་ཁྱབ་པའི་ཕྱིར། རང་བཞིན་
འོད་གསལ་ཡིན་ན་རྣམ་པར་ཤེས་པ་མིན་པས་ཁྱབ་པ་དང་། རྣམ་ཤེས་ཡིན་ན་ཀུན་
གཞི་ཡེ་ཤེས་མིན་པས་ཁྱབ་པ་དང་། ཡེ་ཤེས་དང་རྣམ་ཤེས་གཉིས་སྣང་མུན་ཇི་བཞིན་
དང་བདུད་རྩི་དང་ནི་དུག་བཞིན་འགལ་བར་གནས་པའི་ཕྱིར། རྣམ་ཤེས་དང་རང་
བཞིན་འོད་གསལ་སོགས་དེ་དག་གཞི་གཅིག་གི་སྟེང་དུ་མཐུན་པར་གནས་པ་གཏན་
ནས་མི་སྲིད་པ་ཡིན་པས། ཀུན་རྫོབ་རྣམ་ཤེས་སོགས་དང་རང་བཞིན་འོད་གསལ་སོགས་
དེ་དག་གཅིག་ཏུ་བསྲེ་བར་མ་གྱུར་ཅིག ཅེས་གདམས་ཏེ་ཀུན་གཞི་རྣམ་ཤེས་ནི་རྒྱུའི་
རྒྱུད་དང་རང་བཞིན་འོད་གསལ་སོགས་མ་ཡིན་གྱི། ཀུན་གཞི་ཡེ་ཤེས་ནི་རྒྱུའི་རྒྱུད་
དང་རང་བཞིན་འོད་གསལ་སོགས་ཡིན་པའི་ཀུན་གཞི་གཉིས་པོ་སོ་སོར་ལེགས་པར་
འབྱེད་དགོས་པར་བསྟན་ཏོ། ། །
དྲུག་པ་དེ་གཉིས་གཅིག་ཏུ་བསྲེས་པའི་ཉེས་དམིགས་བསྟན་པ་ནི། རྩ་བར། གལ་
ཏེ་བསྲེས་ན་སངས་རྒྱས་བསྟན་པ་ནི། །ཉམས་པར་བྱས་ཀྱི་གསལ་བར་བྱས་པ་མིན། །
ཞེས་བྱུང༌། དེའི་ཚིག་དོན་ནི། གལ་ཏེ་རྣམ་ཤེས་དང་རང་བཞིན་འོད་གསལ་སོགས་
གཅིག་དུ་བསྲེས་ན་སངས་རྒྱས་བཅོམ་ལྡན་འདས་ཀྱི་བསྟན་པ་ནི་ཉམས་པར་བྱས་པ་
ཡིན་གྱི་དེ་གསལ་བར་བྱས་པ་མིན་ཞེས་ཀུན་གཞི་རྣམ་ཤེས་དང་ཡེ་ཤེས་གཉིས་
གཅིག་ཏུ་བསྲེས་པའི་ཉེས་དམིགས་བསྟན་ཏོ། །
བདུན་པ་སྦྱང་གཞི་སོགས་ཆོས་དཔེ་དང་བཅས་ཏེ་བསྟན་པ་ནི། རྩ་བར། རྫོགས་
ལྡན་ཆོས་མཆོག་ཁྱད་པར་འཕགས་རྣམས་སུ། །ཞེས་པ་ནས། སྤྲིན་སངས་ནམ་མཁའ་
- 126 -



བཀའ་བསྡུ་བཞི་བའི་འགྲེལ་བ།
འདྲ། ཞེས་པའི་བར་ཤོ་ལོ་ཀ་གཅིག་དང་རྐང་བ་གཅིག་བྱུང་། དེའི་ཚིག་དོན་ནི།
རྫོགས་ལྡན་ཆོས་མཆོག་ཁྱད་པར་འཕགས་པ་རྣམས་སུ་སྦྱང་གཞི་ཀུན་གཞི་ཡེ་ཤེས་
ནི་དཔེ་ནམ་མཁའ་དང་འདྲ་བར་གསུངས་པ་དང་། སྦྱང་བྱ་གློ་བུར་གྱི་དྲི་མ་ནི་སྤྲིན་
དང་འདྲ་བར་གསུངས་པ་དང་། སྦྱོང་བྱེད་ལམ་བདེན་ནི་མི་ཟད་པའི་རླུང་དང་འདྲ་
བར་གསུངས་པ་དང་། སྦྱང་འབྲས་སམ་བྲལ་འབྲས་ནི་སྤྲིན་སངས་པའི་ནམ་མཁའ་
དང་འདྲ་བར་ཆོས་དཔེ་དང་བཅས་ཏེ་ལེགས་པར་གསུངས་སོ། །
བརྒྱད་པ་སྦྱང་བྱ་སྦྱང་གཞི་གཅིག་ཡིན་ན་ཧ་ཅང་ཐལ་ཆེས་པའི་སྐྱོན་བསྟན་པ་ནི།
རྩ་བར། དེ་ལྟར་གསུངས་ཀྱང་དེ་ལ་མི་མཁས་པ། །ཞེས་པ་ནས། ཤིན་ཏུ་མང་བར་
མཆིས། ཞེས་པའི་བར་ཤོ་ལོ་ཀ་གསུམ་དང་རྐང་བ་གསུམ་བྱུང་། དེའི་ཚིག་དོན་ནི།
སྦྱང་གཞི་སོགས་ཆོས་དཔེ་དང་བཅས་ཏེ་དེ་ལྟར་གསུངས་ཀྱང་དེ་ལ་མི་མཁས་པ་གསུམ་
ལྡན་མར་བཅད་སྐྱོན་ཅན་མང་པོ་ནི། སྦྱང་བྱ་དྲི་མ་དང་ནི་སྦྱང་གཞི་ཀུན་གཞི་ཡེ་ཤེས་
གཅིག་ཏུ་འདོད་པ་ནི་མི་འཐད་དེ། དཔེར་ན་སྤྲིན་དང་ནམ་མཁའ་གཅིག་ཏུ་འདོད་
པ་དང་ཀུན་ནས་མཚུངས་པའི་ཕྱིར་རོ། །རྫོགས་ལྡན་ཆོས་མཆོག་གི་ལུགས་འདིར་
ནི། སྦྱང་གཞི་གློ་བུར་བའི་དྲི་མ་དང་བཅས་པའི་དེ་བཞིན་ཉིད་ནི་ཀུན་གཞི་ཡེ་ཤེས་
འདུས་མ་བྱས་ཡིན་ལ། སྦྱང་བྱ་གློ་བུར་དྲི་མ་ནི་འདུས་བྱས་ཡིན་པའི་ཕྱིར་ན་སྦྱང་
གཞི་དང་སྦྱང་བྱ་དེ་གཉིས་གཅིག་གམ་མི་གཅིག་དགོངས་པར་ཞུ། སྦྱང་གཞི་རྟག་
པ་སྦྱང་བྱ་མི་རྟག་པ་ཡིན་པའི་ཕྱིར་ན། དེ་གཉིས་གཅིག་གམ་མི་གཅིག་དགོངས་པར་
ཞུ། སྦྱང་གཞི་ཟག་མེད་སྦྱང་བྱ་ཟག་པ་དང་བཅས་པ་ཡིན་པས་དེ་གཉིས་གཅིག་གམ་
- 127-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
མི་གཅིག་དགོངས་པར་ཞུ། སྦྱང་གཞི་རྣམ་བྱང་སྦྱང་བྱ་ཀུན་ནས་ཉོན་མོངས་ཡིན་པའི་
ཕྱིར་ན་དེ་གཉིས་གཅིག་གམ་མི་གཅིག་དགོངས་པར་ཞུ་དང་དེ་གཉིས་མི་གཅིག་པའི་
ཕྱིར། དེ་འདྲ་གཞན་ཡང་སྦྱང་གཞི་དེ་བཞིན་ཉིད་ནི་ཡེ་ཤེས་དོན་དམ་པའི་རྣམ་པ་
ཀུན་དང་ལྡན་ལ་སྦྱང་བྱ་དྲི་མ་ནི་རྫུན་པ་བསླུ་བའི་ཆོས་གནས་ལུགས་སམ་དོན་ལ་
ཅི་ཡང་མ་གྲུབ་པ་ཡིན་པས་དེ་གཉིས་མི་འདྲ་བ་སོགས་ཤིན་ཏུ་མང་བར་མཆིས་པ་
ཡིན་ནོ། ། །
བཞི་བ་འགྱུར་མེད་ཡོངས་གྲུབ་དབུ་མ་ཆེན་པོའི་རྣམ་བཞག་བཤད་པ་ལ་འགྱུར་
མེད་ཡོངས་གྲུབ་དང་དབུ་མ་ཆེན་པོ་གཅིག་ཏུ་བསྟན་ནས་ལུགས་གཞན་དགག་པ།
དབུ་མའི་རྣམ་དབྱེ་བསྟན་པ། གཞན་ལུགས་གྱི་དབུ་མའི་དོན་བཀག་ནས་རང་ལུགས་
བསྟན་པ། རྟེན་འབྲེལ་ལ་བདེན་གཉིས་ཀྱི་རྣམ་དབྱེ་ཕྱེས་ནས་བསྟན་པ། འཁོར་ལོ་
བར་བའི་བརྗོད་བྱའི་གཙོ་བོ་ཡང་རང་སྟོང་མེད་དགག་ཙམ་མ་ཡིན་པར་དོན་དམ་པའི་
རྣམ་པ་ཀུན་ལྡན་ཡིན་པར་བསྟན་པ། འཁོར་ལོ་བར་ཐ་དང་རྒྱུད་སྡེ་བཞིའི་བརྗོད་
བྱའི་སྟོང་ཉིད་ཟབ་མོ་ལ་ཀུན་རྫོབ་མི་སྲིད་ཅིང་། དོན་དམ་པའི་རྣམ་པ་ཀུན་ལྡན་ཡིན་
པར་བསྟན་པ། བདེན་གཉིས་ཀྱི་རྣམ་དབྱེ་ཕྱེས་ནས་དོན་དམ་པའི་བྱང་ཆོས་སོགས་
འགོག་བདེན་ཟབ་མོ་ཡིན་པར་བསྟན་པ། ངེས་དོན་གྱི་མདོ་སྡེ་དུ་མའི་དགོངས་པ་བསྟན་
པ། རྫོགས་ལྡན་ཆོས་ལས་ལྟ་སྒོམ་གསུངས་པ་གཞན་ལ་ཉམས་ཞིང་རང་ལུགས་ཀྱི་
ལྟ་སྒོམ་རྣམ་དག་བསྟན་པ། སྦྱོར་བ་རྣམ་དག་དང་ལྟ་སྒོམ་སྤྱོད་པ་རྣམ་དག་མཛད་པ་
རྣམས་ལ་རྗེས་སུ་ཡི་རང་བར་བསྟན་པ་དང་བཅུ།
- 128 -



བཀའ་བསྡུ་བཞི་བའི་འགྲེལ་བ།
དང་པོ་ལ་འགྱུར་མེད་ཡོངས་གྲུབ་དང་དབུ་མ་ཆེན་པོ་གཅིག་ཉིད་དུ་བསྟན་
པ་དང་ལུགས་གཞན་དགག་པ་དང་གཉིས། དང་པོ་ནི། རྩ་བར། ཡོངས་གྲུབ་དབུ་
མ་མིང་ཙམ་ཐ་དད་གྱི། །དོན་ལ་ཐ་དད་མེད་པ་རྫོགས་ལྡན་ལུགས། །ཞེས་བྱུང་། དེའི་
ཚིག་དོན་ནི། དོན་དམ་འགྱུར་བ་མེད་པའི་ཡོངས་གྲུབ་དང་དབུ་མ་ཆེན་པོ་གཉིས་
ཀྱི་མིང་ཡོངས་གྲུབ་ཅེས་པ་དང་། དབུ་མ་ཞེས་པ་ཙམ་ཐ་དད་ཡིན་གྱི་དོན་ལ་དེ་གཉིས་
ཐ་དད་མེད་པ་ཡིན་པར་གྲུབ་པ་ནི། རྫོགས་ལྡན་ཆོས་མཆོག་གི་ལུགས་ཡིན་ནོ། །
གཉིས་པ་ལུགས་གཞན་དགག་པ་ལ། རང་བཞིན་གསུམ་སེམས་ཙམ་ཁོ་ནའི་
ཆོས་སྐད་ཡིན་པར་འདོད་པ་ལ་སྒྲུབ་བྱེད་མེད་ཅིང་གནོད་བྱེད་ཡོད་པར་བསྟན་པ།
གྲུབ་མཐའི་རྣམ་བཞག་མ་ཤེས་པའི་དབང་གིས་དབུ་སེམས་ཀྱི་ལུགས་ཕྱིན་ཅི་ལོག་
འདོད་པ་ལྟ་ངན་དུ་བསྟན་པ། དོན་དམ་མེད་ན་ཀུན་རྫོབ་མེད་པར་འགྱུར་བ་སོགས་
ཧ་ཅང་ཐལ་ཆེས་པར་བསྟན་པ་དང་གསུམ། དང་པོ་ནི། རྩ་བར། གསུམ་ལྡན་མར་
བཅད་སྐྱོན་ཅན་ལུགས་ལ་ནི། །ཞེས་པ་ནས། རྫོགས་ལྡན་ལུགས་ལས་བྱུང་། ཞེས་
པའི་བར་ཤོ་ལོ་ཀ་གཉིས་དང་རྐང་བ་གཅིག་བྱུང་། དེའི་ཚིག་དོན་ནི། ཡང་གསུམ་
ལྡན་མར་བཅདསྐྱོན་ཅན་གྱི་ལུགས་ལ་ནི། འགྱུར་མེད་ཡོངས་གྲུབ་ནི་སེམས་ཙམ་
པ་ཁོ་ནའི་འདོད་པ་ཡིན་པར་འདོད་པ་དང་། ཀུན་བཏགས་གཞན་དབང་ཡོངས་གྲུབ་
སྟེ་རང་བཞིན་གསུམ་གའང་སེམས་ཙམ་ཁོ་ནའི་འདོད་པའོ་ཞེས་འདོད་པ་མི་འཐད་དེ།
སྐྱོན་མེད་རྫོགས་ལྡན་དབུ་མའི་གཞུང་ཡུམ་བར་མའི་བྱམས་ཞུས་ཀྱི་ལེའུ་ལས། བཅོམ་
ལྡན་འདས་ཀྱིས་བྱང་ཆུབ་སེམས་དཔའ་བྱམས་པ་ལ་བཀའ་སྩལ་བ། བྱམས་པ་ཤེས་
- 129 -



ཀུན་མཁྱེན་དགོངས་རྒྱན། །
དེབ་ཕྲེང་དང་པོ།
རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་ཆོས་རབ་ཏུ་དབྱེ་བ་ལ་མཁས་པ་ལ་གནས་པའི་
བྱང་ཆུབ་སེམས་དཔའ་རྣམ་པ་གསུམ་གྱིས་གཟུགས་རབ་ཏུ་དབྱེ་བ་གདགས་པ་རྗེས་
སུ་ཤེས་པར་བྱའོ།། ཞེས་པ་ནས། འདི་ལྟར་འདི་ནི་ཡོངས་སུ་བརྟགས་པའི་གཟུགས་
འདི་ནི་རྣམ་པར་བརྟགས་པའི་གཟུགས། འདི་ནི་ཆོས་ཉིད་ཀྱི་གཟུགས་སོ། །ཞེས་པ་
ལ་སོགས་པ་དེ་རྣམས་སུ་ངོ་བོ་ཉིད་གསུམ་ཡང་ཡང་གསུངས་པའི་ཕྱིར་དང་། སེམས་
ཙམ་པའི་གཞུང་དུ་རྫོགས་ལྡན་ཆོས་མཆོག་གི་ཆོས་ལས་ངོ་བོ་ཉིད་གསུམ་གསུངས་
པ་དེ་སྐད་མ་གསུང་ཤིང་། དེས་ན་རང་བཞིན་གསུམ་སོགས་སེམས་ཙམ་ཁོ་ནའི་ཆོས་
སྐད་ཡིན་པར་འདོད་པ་དེ་ལ་གནོད་བྱེད་མང་པོ་ཡོད་པའི་ཕྱིར། དེས་ན་ངོ་བོ་ཉིད་
གསུམ་དབུ་མ་ཁོ་ན་ཡི་ཆོས་ལུགས་ཡིན་པར་རྫོགས་ལྡན་ལུགས་ལས་བྱུང་བ་ཡིན་
ནོ། །ངོ་བོ་ཉིད་གསུམ་དབུ་མ་ཁོ་ནའི་ཆོས་སྐད་ཡིན་ཡང་སེམས་ཙམ་པས་ཁོ་རང་གི་
ལུགས་ཀྱི་ཀུན་བཏགས་གཞན་དབང་ཡོངས་གྲུབ་གསུམ་མམ་མཚན་ཉིད་གསུམ་འདོད་
པའི་ཕྱིར་རོ། །གཞན་ཡང་ངོ་བོ་ཉིད་གསུམ་དབུ་མ་ཁོ་ནའི་ཆོས་ཡིན་ཞེས་པ་ནི་འགྱུར་
མེད་ཡོངས་གྲུབ་དང་སེམས་ཙམ་གྱི་གྲུབ་མཐའ་འགལ་བ་ཡིན་ཏེ། སེམས་ཙམ་པ་
ནི་རྣམ་ཤེས་སྐད་ཅིག་མ་དོན་དམ་དུ་བདེན་པར་འདོད་ཅིང་། འགྱུར་མེད་ཡོངས་གྲུབ་
ནི་རྣམ་ཤེས་དང་སྐད་ཅིག་མ་ལས་འདས་པ་དོན་དམ་འདུས་མ་བྱས་ཀྱི་དབྱིངས་རིག་
དབྱེར་མེད་ཡིན་པའི་ཕྱིར་དང༌། རྣམ་ཤེས་སྐད་ཅིག་མ་ནི་འདུས་བྱས་མི་རྟག་པ་
བཅོས་མ་གློ་བུར་བ་མཐའ་མའི་ཆོས་ཡིན་པའི་ཕྱིར་ཞེས་ཆོས་རྗེ་ཀུན་མཁྱེན་གྱིས་
གསུངས་སོ། །ཡང་རི་ཆོས་ངེས་དོན་རྒྱ་མཚོ་ལས། ངོ་བོ་ཉིད་གསུམ་སྟོན་པའི་རྒྱུ་
བ 130 -



བཀའ་བསྡུ་བཞི་བའི་འགྲེལ་བ།
མཚན་གྱིས་སེམས་ཙམ་གྱི་རང་གཞུང་དུ་མི་འགྱུར་ཏེ། དབུ་མ་ཆེན་པོའི་གཞུང་ལུགས་
ཡུམ་རྒྱས་པ་དང་བར་མ་དང་ཁྲི་བརྒྱད་སྟོང་བ་རྣམས་འགྲེལ་བ་དང་འབུམ་པ་རྒྱ་ཆེར་
བཤད་པ་ལ་སོགས་པ་གཞན་དང་གཞན་མང་བོར་ཡང་ངོ་བོ་ཉིད་གསུམ་གྱི་རྣམ་བཞག་
ཡང་དང་ཡང་དུ་གསུངས་ཤིང་ཞེས་སོགས་རྒྱ་ཆེར་གསུངས་པ་དང་། གཞན་སྟོང་དབུ་
མའི་རྒྱན་ལས། མཚན་ཉིད་གསུམ་དང་བདེན་གཉིས་འདོད་མི་འདོད། །དེ་དག་སེམས་
ཙམ་དབུ་མའི་ཁྱད་པར་མིན། །གྲུབ་མཐའ་བཞི་ཀའི་བདེན་གཉིས་རྣམ་བཞག་བྱས། །
མཚན་ཉིད་གསུམ་པོ་ཤེར་ཕྱིན་ལས་ཀྱང་བསྟན། །འཕགས་པའི་བྱང་ཆུབ་སེམས་
འགྲེལ་དུ་ཡང་གསུངས། །ཞེས་སོགས་གསུངས་པས་རྒྱས་པར་གཞུང་དེ་དག་ལས་
ཤེས་པར་བྱའོ། །
གཉིས་པ་གྲུབ་མཐའི་རྣམ་བཞག་མ་ཤེས་པའི་དབང་གིས་དབུ་སེམས་ལུགས་
ཕྱིན་ཅི་ལོག་འདོད་པ་ལྟ་ངན་དུ་བསྟན་པ་ནི། རྩ་བར། དེ་ཕྱིར་དེ་འདྲའི་རྣམ་བཞག་
མ་ཤེས་ཤིང་། །ཞེས་པ་ནས། རི་བོང་རྭ་དང་མཚུངས། ཞེས་པའི་བར་ཤོ་ལོ་ཀ་གསུམ་
དང་རྐང་བ་གཅིག་བྱུང་། དེའི་ཚིག་དོན་ནི། རྒྱུ་མཚན་དེ་དག་གི་ཕྱིར་རྫོགས་ལྡན་
ཆོས་མཆོག་ལུགས་ལ་ངོ་བོ་ཉིད་གསུམ་གྱི་དེ་འདྲའི་རྣམ་བཞག་ཡོད་པར་མ་ཤེས་
ཤིང་། ཆོས་ཀྱི་གནས་ཚུལ་རྣམ་པར་འཁྲུགས་པ་ཡིན་པས་ལྟ་བའི་སྙིགས་མ་བྱུང་བ་
དང༌། ཡོངས་གྲུབ་དང་། གཞན་དབང་ལ་སོགས་པའི་རང་བཞིན་གསུམ་སྟོན་པའི་
བཀའ་འཁོར་ལོ་གསུམ་པ་དང་། མདོ་སྡེ་རྒྱན་དང་། དབུས་མཐའ་རྣམ་འབྱེད་སོགས་
དབུ་མ་ཆེན་པོའི་གཞུང་རྣམས་ཀྱང་སེམས་ཙམ་པའི་གཞུང་དུ་ཕབ་པ་དང༌། རང་
- 131 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
བཞིན་གསུམ་པོ་དེ་སྟོན་པའི་མཁས་པ་ཆེན་པོ་ཐོགས་མེད་སློབ་དཔོན་དབྱིག་གཉེན་
ཕྱོགས་གླིང་སོགས་དབུ་མ་པ་ཆེན་པོ་དག་ཀྱང་སེམས་ཙམ་པ་རུ་ཕབ་པ་དང་། ཡང་
བྱང་ ས་ལས། དོན་དམ་པར་ ཡོད་པ་ཡང་དག་པའི་དངོས་པོ་ལ་ཐམས་ཅད་ཀྱི་ཐམས་
ཅད་དུ་མེད་དོ་ཞེས་སྐུར་བ་འདེབས་ཤིང་། ཞེས་དང་། བསྡུ་བ་ལས། ཐེག་པ་ཆེན་པོ་པ་
ལ་ལ་རང་གི་ཉེས་པར་བཟུང་བའི་འདི་སྐད་ཅེས་ཀུན་རྫོབ་ཏུ་ཐམས་ཅད་ཡོད་ལ་དོན་
དམ་པར་ནི་ཐམས་ཅད་མེད་དོ་ཞེས་ཟེརརོ་ཞེས་གསུངས་པ་ལྟར་དོན་དམ་དབུ་མ་
ཅིར་ཡང་མ་གྲུབ་ཅེས་སྟོན་པའི་གཞུང་ངན་སྐུར་འདེབས་ཀྱི་མཐར་ལྟུང་ཞིང་མེད་
པ་ཆད་པའི་ཕྱོགས་སུ་ལྷུང་བ་རྣམས་ལ་དབུ་མ་ཆེན་པོ་ཡིན་ཞེས་བསྟོད་བཀུར་བསྔགས་
གསུམ་བྱེད་པ་དང་། དེ་ལྟར་གཞུང་རྩོམ་པ་པོ་དང་། དེ་ལྟར་སྟོན་པར་བྱེད་པ་རྣམས་
ལ་ཡང་དབུ་མ་ཆེན་པོ་ཡིན་ཟེར་བ་སོགས་ཆོས་ཀྱི་གནས་ཚུལ་དེ་མ་ཡིན་ལ་དེར་
འཛིན་པར་བྱེད་པའི་བདུད་ཀྱི་གསང་ཚིག་ནི། གསུམ་ལྡན་མར་བཅད་ཀྱི་ལུགས་ལ་
བྱུང་གི་རྫོགས་ལྡན་ཆོས་མཆོག་གི་ལུགས་ལ་དེ་འདྲའི་ལྟ་བ་ངན་པ་དག་གཏན་ནས་
མི་སྲིད་པ་དཔེར་ན་རི་བོང་རྭ་དང་མཚུངས་པའོ། །
གསུམ་པ་དོན་དམ་མེད་ན་ཀུན་རྫོབ་མེད་པར་་འགྱུར་བ་སོགས་ཧ་ཅང་ཐལ་
ཆེས་པར་བསྟན་པ་ནི། རྩ་བར། གསུམ་ལྡན་མར་བཅད་སྐྱོན་ཅན་རྣམས་ན་རེ། །
ཞེས་པ་ནས། མི་འགལ་ལམ། ཞེས་པའི་བར་ཤོ་ལོ་ཀ་གསུམ་བྱུང་། དེའི་ཚིག་དོན་
ནི༑ གསུམ་ལྡན་མར་བཅད་སྐྱོན་ཅན་རྣམས་ན་རེ། དོན་དམ་བདེན་པ་ཅིར་ཡང་མ་
གྲུབ་ཀྱང་ཀུན་རྫོབ་ཀྱི་ལས་འབྲས་བསླུ་བ་མེད་པ་ཡིན་པའི་ཕྱིར་ན། ཡོད་པ་དང་
- 132 -



བཀའ་བསྡུ་བཞི་བའི་འགྲེལ་བ།
མེད་པའི་མཐའ་དང་། སྒྲོ་འདོགས་དང་། སྐུར་འདེབས་ཀྱི་མཐའ་ལས་གྲོལ་བ་ཡིན་
ཞེ་ན། དེ་ནི་མི་འཐད་དེ། དོན་དམ་ཅི་ཡང་མ་གྲུབ་པའམ་མེད་པའི་ཀུན་རྫོབ་སྲིད་
ལགས་སམ། ཁྱབ་བྱེད་དོན་དམ་མེད་པའི་ཁྱབ་བྱ་ཀུན་རྫོབ་སྲིད་ལགས་སམ། དོན་
དམ་འདུས་མ་བྱས་པའི་གཞི་རྟེན་མེད་པའི་བརྟེན་པ་སྲིད་ལགས་སམ། རང་བཞིན་
གཉུག་མ་མེད་པའི་བཅོས་མ་གློ་བུར་བ་ཞིག་ཡོད་སྲིད་ལགས་སམ། ཆོས་ཉིད་མེད་
པའི་ཆོས་ཅན་ཡོད་པ་སྲིད་ལགས་སམ། དེ་དག་སྲིད་པར་ཡིན་པར་འདོད་ན་ཆོས་
ཉིད་ཀུན་འགྲོ་མ་ཡིན་པ་ལགས་སམ། གལ་ཏེ་ཁྱོད་ཀྱི་ལུགས་ལ་དོན་དམ་མེད་པ་
མི་སྲིད་པར་འདོད་ན། དོན་དམ་ཅིར་ཡང་མ་གྲུབ་པར་འདོད་པ་དང་ཁས་བླངས་སྔ་
ཕྱི་དངོས་སུ་མི་འགལ་ལམ་སྟེ་འགལ་བ་ཡིན་པའི་ཕྱིར་རོ། །་
གཉིས་པ་དབུ་མའི་རྣམ་དབྱེ་བསྟན་པ་ལ། གཞན་གྱི་དབུ་མའི་དབྱེ་བ་བཞག་
པ་བཀག་ནས་རིང་ལུགས་ཀྱི་དབུ་མའི་དབྱེ་བ་བསྟན་པ་དང་ཐལ་འགྱུར་དང་རང་
རྒྱུད་གཉིས་དབུ་མའི་དབྱེ་བ་མི་རིགས་པར་བསྟན་པ་དང་གཉིས། དང་པོ་ནི། རྩ་
བར། དབུ་མ་པ་ནི་རང་རྒྱུད་ཐལ་འགྱུར་ཞེས། །ཞེས་པ་ནས། མཁས་པ་ཆེན་པོ་འགྱུར།
ཞེས་པའི་བར་ཤོ་ལོ་ཀ་བརྒྱད་དང་རྐང་བ་གཉིས་བྱུང༌། དེའི་ཚིག་དོན་ནི། ཁ་ཅིག་
གིས་དབུ་མ་པ་ལ་ནི་རང་རྒྱུད་དང་ཐལ་འགྱུར་གཉིས་ཞེས་འབྱེད་པ་དེ་ནི་དབུ་མའི་
དབྱེ་བར་མི་རུང་སྟེ། དེ་གཉིས་དེ་བཞིན་ཉིད་ཀྱི་དབྱེ་བར་མི་རུང་བའི་ཕྱིར་ཏེ། དབྱེ་
བ་དེ་འདྲ་རྫོགས་ལྡན་གྱི་གཞུང་གང་དུ་མ་གསུངས་པ་ཡིན་པར་གྲུབ་ཀྱང་། གསུམ་
ལྡན་མར་བཅད་སྐྱོན་ཅན་རྣམས་ཀྱི་གཞུང་དུ་བྱུང་བ་ཡིན་ཞིང༌། དེས་ཀྱང་ལྟ་བའི་
- 133 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
སྙིགས་མ་བདོ་བར་བྱས་པ་ ཡིན་ནོ། །རྫོགས་ལྡན་ཆོས་མཆོག་ངེས་གསང་དབུ་མ་
ཆེན་པོའི་ལུགས་ལ་དབུ་མའི་དབྱེ་བ་ནི། དེ་བཞིན་ཉིད་སོགས་ཡོངས་གྲུབ་དགུ་ལ་
སོགས་པའི་དབྱེ་བ་དང༌། རྒྱུད་སྡེར་གསུངས་པའི་རིགས་ཀྱི་དབྱེ་བ་གཉིས་དང་
གསུམ་སོགས་དང༌། དོན་དམ་པའི་མཚན་བརྗོད་པའི་རྒྱུད་དུ་ལེགས་པར་གསུངས་
པའི་དོན་དམ་པའི་མཚན་གྱི་དབྱེ་བས་བསྟན་པ་ཐམས་ཅད་ཀྱང་སྤྲོས་མཐའ་ཐམས་
ཅད་དང་བྲལ་བའི་དབུ་མ་ཆེན་པོའི་རྣམ་པའིདབྱེ་བ་ཡིན་ནོ། །དེ་དག་དབུ་མའི་དབྱེ་
བ་ཡིན་པ་དེ་བཞིན་དུ་གཤིས་ལུགས་ཟབ་མོ་མཐར་ཐུག་གི་དབྱེ་བ་མདོ་རྒྱུད་ནས་
ཇི་སྙེད་གསུངས་པ་ཐམས་ཅད་ཀྱང་མཐའ་བྲལ་དབུ་མ་ཆེན་པོའི་དབྱེ་བར་འགྱུར་
ཞིང། དབུ་མའི་དབྱེ་བ་འདི་ལ་འདུས་བྱས་གཅིག་ཀྱང་འདྲེས་པ་མེད་དེ། ཆོས་དབྱིངས་
འདུས་མ་བྱས་ཀྱི་དབྱེ་བར་འགྱུར་བའི་ཕྱིར། དབུ་མའི་དབྱེ་བ་འདི་ལ་མི་རྟག་པ་དང་
འདྲེས་པ་ཅུང་ཟད་ཀྱང་མེད་དེ།རྟག་བརྟན་ཐེར་ཟུག་ཆོས་ཀྱི་དབྱིངས་ཀྱི་དབྱེ་བར་ འགྱུར་
བའི་ཕྱིར། དབུ་མའི་དབྱེ་བ་འདི་ལ་ཀུན་རྫོབ་གཅིག་ཀྱང་འདྲེས་པ་མེད་དེ། དོན་
དམ་ཡོངས་གྲུབ་ཁོ་ནའི་དབྱེ་བ་ཡིན་པ་སྟེ། དེ་ཡང་ངོ་བོ་དབྱེ་བ་ཅུང་ཟད་ཙམ་ཡང་
མེད་པའི་ཕྱིར་ཏེ། མངོན་པར་རྟོགས་པའི་རྒྱན་ལས། ཆོས་ཀྱི་དབྱིངས་ལ་དབྱེར་མེད་
ཕྱིར། །རིགས་ནི་ཐ་དད་རུང་མ་ཡིན། །ཞེས་གསུངས་པའི་ཕྱིར། འོན་ཀྱང་མིང་དང་
རྣམ་པའི་དབྱེ་བ་ཤིན་ཏུ་མང་སྟེ། གང་ཕྱིར་ཆོས་ཀྱི་དབྱིངས་དུ་མ་ངོ་བོ་དབྱེར་མེད་
རོ་གཅིག་གི་དོན་མིང་ནི་རྣམ་གྲངས་དུ་མ་ཡོད་ཀྱང་དོན་ནི་དབྱེར་མེད་རོ་གཅིག་པ་
དང༌། རྣམ་པའི་དབྱེ་བ་དུ་མ་ཡོད་ཀྱང་ངོ་བོ་དབྱེར་མེད་རོ་གཅིག་གོ །དེ་ཕྱིར་དབྱེ་
- 134 -



བཀའ་བསྡུ་བཞི་བའི་འགྲེལ་བ།
，
པསན་
བ་འདི་ནི་ཤེར་ཕྱིན་མཐར་ཐུག་དང་མྱང་འདས་ཆེན་པོ་དང་ཕྱག་རྒྱ་ཆེན་པོ་དང་། ཤིན་
ཏུ་རྣལ་འབྱོར་དང་། རྡོ་རྗེའི་རྣལ་འབྱོར་དང་། ལྷན་གཅིག་སྐྱེས་སྦྱོར་དང༌། དུས་ཀྱི་
འཁོར་ལོ་དང་། བདེ་དགྱེས་སོགས་ཟབ་མོ་མཐར་ཐུག་ཀུན་གྱི་དབྱེ་བར་འགྱུར་བ་
ཡིན་ནོ། །དེ་ལྟར་ལེགས་པར་ཤེས་ན་གཅིག་ཤེས་པས་ཀུན་ཤེས་པར་འགྱུར་བ་ཡིན་
ཅིང་། གཤིས་ལུགས་ཟབ་མོ་མཐར་ཐུག་ཐམས་ཅད་ལ་རྨོངས་པ་མེད་པའི་མཁས་པ་
ཆེན་པོར་འགྱུར་བ་ཡིན་ནོ། །དེ་དག་གི་དོན་མདོར་བསྡུས་ན་ཐལ་འགྱུར་དང་རང་
རྒྱུད་གཉིས་དབུ་མའི་དབྱེ་བར་འདོད་པ་བཀག་ནས། དེ་བཞིན་ཉིད་སོགས་དོན་དམ་
པའི་ལྷ་ སྔགས་ ཐམས་ཅད་ དབུ་མའི་ དབྱེ་བ་ཡིན་པར་ལུང་རིགས་ཀྱིས་གྲུབ་པར་
བསྟན་པ་ཡིན་ནོ། ། །
གཉིས་པ་ཐལ་འགྱུར་དང་རང་རྒྱུད་གཉིས་དབུ་མའི་དབྱེ་བར་མི་རིགས་པར་
བསྟན་པ་ནི། རྩ་བར། རང་རྒྱུད་ཐལ་འགྱུར་གཉིས་ཀ་འདུས་བྱས་ཡིན། ཞེས་པ་
ནས། དེ་ལྟར་ཡིན་མོད་ཀྱང་། ཞེས་པའི་བར་ཤོ་ལོ་ཀ་གཉིས་དང་རྐང་བ་གཉིས་
བྱུང་། དེའི་ཚིག་དོན་ནི། རང་རྒྱུད་དུ་སྒྲུབ་པ་དང་། ཐལ་འགྱུར་དུ་འཕེན་པ་གཉིས་
ཀའང་འདུས་བྱས་ཀྱི་དངོས་པོ་ཡིན་པ་དེའི་ཕྱིར་དེ་དག་དངོས་པོའི་མཐར་ལྟུང་ཞིང་
ཡོད་པའི་ཕྱོགས་སུ་ཆད་པའི་ཕྱིར་ན་དབུ་མ་བར་མ་ཕུང་པོ་གསུམ་པ་མ་ནིང་གི་གོ་
འཕང་མིན་ནོ།། དབུ་མ་མིན་པ་ཞིག་དབུ་མའི་དབྱེ་གཞི་དང་དབུ་མ་ལ་ཕྱེ་བའི་ཡ་
གྱལ་གང་དུ་ཡང་མི་རུང་སྟེ། དཔེར་ན་ཚད་མ་མིན་པ་ཚད་མའི་དབྱེ་གཞི་དང་། དེ་
ལ་ཕྱེ་བའི་ཡ་གྱལ་གང་དུའང་མི་རུང་བ་བཞིན་དང་། བདེན་པ་མིན་པ་བདེན་པའི་
•
- 135 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དབྱེ་གཞི་དང༌། ཕྱེ་བའི་ཡ་གྱལ་གང་དུའང་མི་རུང་བ་བཞིན་རྫོགས་ལྡན་ལུགས་ལ་
ནི་དེ་ལྟར་ཡིན་མོད་ཀྱང་གཞན་ལུགས་ལ་དེ་ལྟར་མ་ཡིན་པའི་ཕྱིར་རོ། །དེའི་དོན་
མདོར་བསྡུས་ན་ཐལ་འགྱུར་དང་རང་རྒྱུད་གཉིས་ཀ་ཡོད་པའི་ཕྱོགས་སུ་ལྷུང་བས་དབུ་
མ་ལས་དབྱེ་བའི་ཡ་གྱལ་ཡིན་པར་མི་རིགས་པ་དཔེ་དོན་དང་བཅས་ཏེ་བསྟན་ཏོ། །
གསུམ་པ་གཞན་ལུགས་ཀྱི་དབུ་མའི་དོན་བཀག་ནས་རང་ལུགས་བསྟན་པ་ལ།
གཞན་གྱི་འདོད་ལུགས་བསྟན་པ། དེ་ལྟར་འདོད་པ་དེ་སྡིག་ལྟ་ཆེན་པོ་ཡིན་པར་བསྟན་པ།
སྟོང་ཉིད་ཟབ་མོ་གསུངས་པ་ཐམས་ཅད་སྟོང་གཞི་ཟབ་མོ་ལ་དགོངས་པར་བསྟན་པ།
སྟོང་གཞི་ཉིད་ཟབ་མོ་མཐར་ཐུག་ཡིན་པས་དེ་སྟོན་པའི་མདོ་སྔགས་ཐམས་ཅད་དབུ་
མའི་གཞུང་དུ་བསྟན་པ་དང་བཞི།
དང་པོ་ནི། རྩ་བར། གསུམ་ལྡན་མར་བཅད་སྐྱོན་ཅན་རྣམས་ན་རེ། །ཞེས་པ་
ནས། སྟོང་བ་ཡིན་ཕྱིར་ལོ། ཞེས་པའི་བར་ཤོ་ལོ་ཀ་གཅིག་བྱུང༌། དེའི་ཚིག་དོན་ནི།
གསུམ་ལྡན་མར་བཅད་སྐྱོན་ཅན་རྣམས་ན་རེ། མཐའ་དང་བྲལ་བ་ཙམ་དེ་ལ་དབུ་མ་
ཞེས་བཏགས་པ་ཡིན་པར་ཙམ་དུ་ཟད་ཀྱི་དོན་ལ་དབུ་མ་མེད་པ་ཡིན་པས་དབུ་མའང་
དབུ་མས་སྟོང་བ་ཡིན་པའི་ཕྱིར་ཞེས་འདོད་པ་དང༌། ལོ་ཞེས་པ་ནི་ཕ་རོལ་བོའི་འདོད་
པ་ལ་མ་རངས་བར་བྱས་པའོ། །དེལྟར་འདོད་པ་ལ་འདིའི་སྐབས་སུ་འདི་ཉིད་ཀྱི་
འགྲེལ་བ་ལས། ཡིད་འབྱུང་བ་དང་སྐྱོ་ཤས་སྐྱེ་བ་དང་སྙིང་རྗེ་ཆེན་པོ་སྐྱེ་བ་ཡང་མ་
ཡིན་ནོ། །ཞེས་གསུངས་སོ། །
གཉིས་པ་དེ་ལྟར་འདོད་པ་དེ་སྡིག་ལྟ་ཆེན་པོ་ཡིན་པར་བསྟན་པ་ནི། རྩ་བར། དེ་
%
- 136 -



བཀའ་བསྡུ་བཞི་བའི་འགྲེལ་བ། །
ལྟ་ཡིན་ན་དོན་དམ་ཆོས་སྐུ་དང་། །ཞེས་པ་ནས། གསུངས་ཕྱིར་རོ། །ཞེས་པའི་བར་
ཤོ་ལོ་ཀ་གཅིག་དང་རྐང་བ་གསུམ་བྱུང༌། དེའི་ཚིག་དོན་ནི་འདོད་པ་དེ་ལྟ་ཡིན་ན་
དོན་དམ་ཆོས་ཀྱི་སྐུ་དང་། ངོ་བོ་ཉིད་སྐུ་དང་། བདེ་སྟོང་ལྷན་ཅིག་སྐྱེས་པའི་སྐུ་དང་།
རྟག་བརྟན་ཐེར་ཟུག་གཡུང་དྲུང་མཁའ་ཁྱབ་ཀྱི་དོན་དམ་པའི་སངས་རྒྱས་དང་ཆོས་དཀོན་
མཆོག་དང༌། དགེ་འདུན་དཀོན་མཆོག་ཐམས་ཅད་ལ་མེད་པར་བསྐུར་བ་བཏབ་
པའི་སྡིག་ལྟ་ཆེན་པོར་འགྱུར་བའི་ཕྱིར། རྒྱུ་མཚན་གང་གི་ཕྱིར་ཞེ་ན། དོན་དམ་པའི་
ཆོས་སྐུ་སོགས་དེ་རྣམས་རང་གིས་མི་སྟོང་བའི་གཞན་སྟོང་ཟབ་མོ་ཡིན་པར་གསུངས་
བའི་ཕྱིར་ཏེ། དཀོན་མཆོག་སྤྲིན་མདོ་ལས། རིགས་ཀྱི་བུ་གལ་ཏེ་དོན་དམ་པ་མེད་དུ་
ཟིན་ན་ཚངས་པར་སྤྱོད་པ་དོན་མེད་པར་འགྱུར་རོ། །གང་གི་ཕྱིར་དོན་དམ་པ་ཡོད་
པས་ན། དེའི་ཕྱིར་བྱང་ཆུབ་སེམས་དཔའ་རྣམས་དོན་དམ་ལ་མཁས་པ་ཞེས་བྱའོ། །
ཞེས་དང་། རྒྱུད་བླ་མ་ལས། རྣམ་དབྱེ་བཅས་པའི་མཚན་ཉིད་ཅན། །གློ་བུར་དག་
གིས་ཁམས་སྟོང་གི། །རྣམ་དབྱེ་མེད་པའི་མཚན་ཉིད་ཅན། །བླ་མེད་ཆོས་ཀྱི་སྟོང་མ་
ཡིན། ། ཞེས་དང་། རྒྱུད་བླ་ཐོགས་འགྲེལ་ལས། །དེས་ན་དེ་བཞིན་གཤེགས་པའི་སྙིང་
པོ་ནི། རྣམ་པར་དབྱེ་བ་ཡོད་པ། བྲལ་ཤེས་པ་ཉོན་མོངས་པའི་སྦུབས་ཐམས་ཅད་
ཀྱིས་ནི་སྟོང་བ་ཡིན་ལ། རྣམ་པར་དབྱེ་བ་མེད་པ། བྲལ་མི་ཤེས་པ། བསམ་གྱི་མི་
ཁྱབ་པའི་སངས་རྒྱས་ཀྱི་ཆོས་གང་གཱའི་ཀླུང་གི་བྱེ་མ་ལས་འདས་པ་ནི་མི་སྟོང་ངོ༌། །
ཞེས་གསུངས་སོ། །དེ་ལྟར་ན་གང་ཞིག་གང་ན་མེད་པ་དེ་ནི་དེས་སྟོང་ངོ། །ཞེས་ཡང་
དག་པར་རྗེས་སུ་མཐོང་ལ། གང་ཞིག་ལྷག་མར་གྱུར་བ་དེ་ནི་དེ་ལ་རྟག་པར་ཡོད་དོ། །
- 137-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཞེས་ཡང་དག་པ་ཇི་ལྟ་བ་བཞིན་དུ་ཤེས་སོ།། ཚིགས་སུ་བཅད་པ་འདི་གཉིས་ཀྱིས་
ནི་སྒྲོ་འདོགས་པ་དང་། སྐུར་བ་འདེབས་པའི་མཐའ་དང་བྲལ་བའི་ཕྱིར་ཕྱིན་ཅི་མ་ལོག་
པ་སྟོང་བ་ཉིད་ཀྱི་མཚན་ཉིད་བསྟན་ཏོ། །ཞེས་གསུངས་པའི་ཕྱིར་རོ།
གསུམ་པ་སྟོང་ཉིད་ཟབ་མོ་གསུངས་པ་ཐམས་ཅད་སྟོང་གཞི་ཟབ་མོ་ལ་དགོངས་
པར་བསྟན་པ་ནི། རྩ་བར། མདོ་རྒྱུད་རྣམ་དག་ཟབ་མོ་ཐམས་ཅད་དུ། །ཞེས་པ་ནས།
སྟོང་བའི་གཞི་ལ་དགོངས། ཞེས་པའི་བར་ཤོ་ལོ་ཀ་གཅིག་དང་རྐང་བ་གཉིས་བྱུང་།
དེའི་ཚིག་དོན་ནི། མདོ་རྒྱུད་རྣམ་དག་ཟབ་མོ་ཐམས་ཅད་དུ་སྟོང་ཉིད་ཟབ་མོ་གསུངས་
པ་གང་ཡིན་པ་ཐམས་ཅད་ནི། སྒྲོ་འདོགས་པ་དང་སྐུར་འདེབས་གཉིས་ཀྱིས་སྟོང་
བའི་གཞི་ལ་དགོངས་པ་དང་། དེ་བཞིན་དུ་ཡོད་མེད་ཀྱི་མཐའ་གཉིས་ཀྱིས་སྟོང་བའི་
གཞི་ལ་དགོངས་པ་དང་། དངོས་པོ་དངོས་མེད་གཉིས་ཀྱིས་སྟོང་བའི་གཞི་ལ་དགོངས་
པ་དང་། ཀུན་རྫོབ་ཀུན་གྱིས་སྟོང་བའི་གཞི་བདེ་གཤེགས་སྙིང་པོ་ལ་དགོངས་པ་ཡིན་
ནོ། །དེ་ལྟར་སྟོང་ཉིད་ཟབ་མོ་མཐར་ཐུག་དེ་མཐའ་ཐམས་ཅད་ཀྱིས་སྟོང་བའི་གཞི་
ཡིན་གྱི་མཐའ་བྲལ་ཙམ་གྱི་རང་སྟོང་མེད་དགག་ནི་མ་ཡིན་པར་བསྟན་ཏོ། །
བཞི་བ་སྟོང་གཞི་ཉིད་ཟབ་མོ་མཐར་ཐུག་ཡིན་པས་དེ་སྟོན་པའི་མདོ་
སྔགས་ཐམས་ཅད་དབུ་མའི་གཞུང་དུ་བསྟན་པ་ནི། རྩ་བར། སྟོང་གཞི་དེ་ཉིད་བདེ་
གཤེགས་སྙིང་པོ་དང༌། །ཞེས་པ་ནས། རྣམ་དག་རྒྱུད་སྡེ་རྣམས་ཀྱང་དེ་བཞིན་ནོ། ། ཞེས་
པའི་བར་ཤོ་ལོ་ཀ་བཅུ་གསུམ་དང་རྐང་བ་གཉིས་བྱུང༌། དེའི་ཚིག་དོན་ནི། ཀུན་རྫོབ་
གཟུང་འཛིན་གྱིས་སྟོང་བའི་གཞི་དེ་ཉིད་ནི། བདེ་གཤེགས་སྙིང་པོ་དང་རང་བཞིན་གྱི་
- 138 -



བཀའ་བསྡུ་བཞི་བའི་འགྲེལ་བ།
，
རིགས་དང་། རང་བཞིན་གྱི་སངས་རྒྱས་དང་། རང་བཞིན་གྱི་ཆོས་དང་། རང་བཞིན་གྱི་
དགེ་འདུན་དང་། རང་བཞིན་འབད་མེད་ལྷུན་གྱིས་གྲུབ་པའི་དཀྱིལ་འཁོར་དང་། རང་
བཞིན་གྱི་ལྷ་དང་། རང་བཞིན་གྱི་རྒྱུད་དང་སྔགས་དང་། རང་བཞིན་གྱི་མྱང་འདས་དང་།
རང་བཞིན་འོད་གསལ་དང་། རང་བཞིན་གྱི་དྲི་མས་དག་པའི་གདོད་ནས་རྣམ་དག་དང་།
གཞན་དབང་དང་ཀུན་བཏགས་གཉིས་ཀྱི་རྣམ་པར་དག་པའི་གཟུགས་ནས་རྣམ་མཁྱེན་
བར་དང་། ཆོས་ཉིད་འགྱུར་བ་མེད་པའི་ཡོངས་གྲུབ་ཀྱི་གཟུགས་ནས་སངས་རྒྱས་
ཀྱི་ཆོས་ཀྱི་བར་ལ་སོགས་པ་རྣམས་ཡིན་པ་དང་། འདུས་མ་བྱས་ཀྱི་སྟོབས་བཅུ་ལ་
སོགས་པ་རྣམས་དང་། ཡོན་ཏན་མཐའ་ཡས་ཚང་བའི་དེ་བཞིན་ཉིད་ཡིན་པ་དང་།
གཞི་ཡི་སངས་རྒྱས་དང་པོའི་སངས་རྒྱས་ཡིན་པ་དང་། གདོད་ནས་གྲོལ་བའི་དེ་བཞིན་
གཤེགས་པ་ཡིན་པ་དང༌། ནམ་མཁའི་རང་བཞིན་གཟོད་ནས་རྣམ་པར་གྲོལ་བའི་
ཐུགས་ཡིན་པ་དང་། སངས་རྒྱས་ཀུན་བས་སྔར་སངས་རྒྱས་ཀྱང་ཡིན་པ་ལུང་རིགས་
དུ་མས་གྲུབ་པ་ཡིན་ནོ།། རྒྱས་པར་རི་ཆོས་ངེས་དོན་རྒྱ་མཚོ་སོགས་ལས་ཤེས་པར་
བྱའོ། །དེ་ལྟར་སྟོང་གཞི་དེ་ཟབ་མོ་མཐར་ཐུག་པ་ཐམས་ཅད་ཡིན་པ་དེའི་ཕྱིར་དེ་བཞིན་
ཉིད་སོགས་ཟབ་མོ་མཐར་ཐུག་ཐམས་ཅད་ལེགས་པར་སྟོན་པའི་མདོ་རྒྱུད་ཟབ་མོ་
ཀུན་གྱི་དགོངས་པ་མཐར་ཐུག་ནི། གཞན་སྟོང་དབུ་མ་ཉིད་ཡིན་གྱི་དེ་ལས་གཞན་
རང་སྟོང་གཏན་མ་ཡིན་པ་དང་། དེ་ནི་དོན་དམ་ཡིན་གྱི་ཀུན་རྫོབ་གཏན་མ་ཡིན་པ་
དང༌། དེ་ནི་ཆོས་ཉིད་ཡིན་གྱི་ཆོས་ཅན་གཏན་མ་ཡིན་པ་དང་། དེ་ནི་དབུ་མ་ཆེན་པོ་
ཡིན་ཀྱི་མཐའ་མ་གཏན་མ་ཡིན་པ་དང་། དེ་ནི་མྱང་འདས་ཆེན་པོ་ཡིན་གྱི་འཁོར་བ་
- 139 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
གཏན་མ་ཡིན་པ་དང་། དེ་ནི་ཡེ་ཤེས་ཡིན་གྱི་རྣམ་ཤེས་གཏན་མ་ཡིན་པ་དང་། དེ་ནི་
གཙང་བ་ཡིན་གྱི་མི་གཙང་བ་གཏན་མ་ཡིན་པ་དང་། དེ་ནི་བདག་མཆོག་ཡིན་གྱི་ཅང་
མེད་སྟོང་རྐྱང་ཙམ་གཏན་མ་ཡིན་པ་དང་། དེ་ནི་བདེ་བ་ཆེན་པོ་ཡིན་གྱི་སྡུག་བསྔལ་
གཏན་མ་ཡིན་པ་དང་། དེ་ནི་རྟག་བརྟན་ཡིན་གྱི་མི་རྟག་པ་གཏན་མ་ཡིན་པ་དང༌།
དེ་ནི་རང་བྱུང་ཡིན་གྱི་གཞན་བྱུང་གཏན་མ་ཡིན་པ་དང༌། དེ་ནི་ཡོངས་གྲུབ་ཡིན་གྱི་
ཀུན་བཏགས་གཏན་མ་ཡིན་པ་དང་། དེ་ནི་རང་བཞིན་ཡིན་གྱི་བཅོས་མ་གཏན་མ་
ཡིན་པ་དང་། དེ་ནི་གཉུག་མ་ཡིན་གྱི་གློ་བུར་གཏན་མ་ཡིན་པ་དང་། དེ་ནི་སངས་
རྒྱས་ཡིན་གྱི་སེམས་ཅན་གཏན་མ་ཡིན་པ་དང་། དེ་ནི་སྙིང་པོ་ཡིན་གྱི་ཤུན་པ་གཏན་
མ་ཡིན་པ་དང༌། དེ་ནི་ངེས་དོན་ཡིན་གྱི་དྲང་དོན་གཏན་མ་ཡིན་པ་དང༌། དེ་ནི་མཐར་
ཐུག་ཡིན་གྱི་གནས་སྐབས་གཏན་མ་ཡིན་པ་དང༌། དེ་ནི་གཞི་འབྲས་ཡིན་གྱི་ལམ་
བདེན་འདུས་བྱས་གཏན་མ་ཡིན་པ་དང༌། དེ་ནི་སྦྱང་གཞི་ཡིན་གྱི་སྦྱང་བྱ་གཏན་མ་
ཡིན་པ་དང་། དེ་ནི་གཤིས་ལུགས་ཡིན་གྱི་འཁྲུལ་ལུགས་གཏན་མ་ཡིན་པ་དང་། དེ་
ནི་གཞན་མཆོག་ཡིན་གྱི་ཕྱི་ནང་གཏན་མ་ཡིན་པ་དང་། དེ་ནི་བདེན་པ་ཡིན་གྱི་བརྫུན་
པ་གཏན་མ་ཡིན་པ་དང་། དེ་ནི་ཡང་དག་པ་ཡིན་གྱི་ཕྱིན་ཅི་ལོག་པ་གཏན་མ་ཡིན་
པ་དང༌། དེ་ནི་ཀུན་བརྟགས་དང་གཞན་དབང་གི་སྟོང་བའི་གཞི་ཡིན་གྱི་སྟོང་ཙམ་གཏན་
མ་ཡིན་པ་དང་། དེ་ནི་དྲི་མ་བྲལ་བའི་གཞི་ཡིན་གྱི་བྲལ་ཙམ་གཏན་མ་ཡིན་པ་དང་།
དེ་ནི་བདག་སོགས་མེད་པའི་གཞི་ཡིན་གྱི་མེད་ཙམ་གཏན་མ་ཡིན་པ་དང་། དེ་ནི་དོན་
དམ་པ་སྒྲུབ་པར་བྱ་བའི་ཆོས་ཡིན་གྱི་མེད་དགག་གཏན་མ་ཡིན་པ་དང་། དེ་ནི་དོན་
- 140 -



བཀའ་བསྡུ་བཞི་བའི་འགྲེལ་བ།
དམ་པའི་དགེ་བ་ཡིན་གྱི་མི་དགེ་བ་གཏན་མ་ཡིན་པ་དང་། དེ་ནི་ཚད་མ་ཡིན་གྱི་ཚད་
མིན་གཏན་མ་ཡིན་པ་དང༌། དེ་ནི་རིགས་པ་ཡིན་གྱི་མི་རིགས་པ་གཏན་མ་ཡིན་པ་
དང༌། མདོ་རྒྱུད་ཀུན་གྱི་བསྟན་བྱ་དེ་ནི་དྲི་མེད་ཡིན་གྱི་དྲི་མ་དང་བཅས་པ་གཏན་མ་
ཡིན་ནོ། །རྒྱུ་མཚན་དེའི་ཕྱིར་ན་དོན་དམ་གྱི་ཆོས་དེ་དག་དབུ་མ་ཆེན་པོ་ཡིན་པར་མཚུངས་
སོ། །དེས་ན་བཀའ་ ཐ་མ་ལེགས་པར་རྣམ་པར་ཕྱེ་བའི་ཆོས་ཀྱི་འཁོར་ལོ་གསུམ་པའི་
མདོ་སྡེ་མཆོག་ཐམས་ཅད་དང་། དེའི་དགོངས་འགྲེལ་བྱམས་ཆོས་ཐམས་ཅད་དབུ་
མ་ཆེན་པོའི་གཞུང་ཡིན་པར་མཚུངས་པ་དང་རྣམ་དག་རྒྱུད་སྡེ་ཟབ་མོ་རྣམས་ཀྱང་དབུ་
མ་ཆེན་པོའི་གཞུང་ཡིན་པ་ཡང་དེ་བཞིན་ཡིན་ནོ། །དེའི་དོན་བསྡུ་ན། མདོ་རྒྱུད་ཀུན་
གྱི་བསྟན་བྱའི་སྟོང་གཞི་ཆོས་དབྱིངས་ཟབ་མོ་དེ་ནི་ཀུན་རྫོབ་ཀྱི་ཆོས་འདི་ཐམས་ཅད་
གཏན་ནས་མ་ཡིན་གྱི་གནས་ལུགས་བདེ་བ་ཆེན་པོའི་ཡེ་ཤེས་གཞན་སྟོང་ཟབ་མོ་
དོན་དམ་པའི་ལྷ་དང་རྒྱུད་ལ་སོགས་པ་ཟབ་མོ་མཐར་ཐུག་ཐམས་ཅད་ཡིན་པས་དེ་
སྟོན་པའི་བཀའ་བསྟན་བཅོས་ཐམས་ཅད་ཀྱང་དབུ་མ་ཆེན་པོའི་གཞུང་ཡིན་པར་འགྱུར་
བ་ཡིན་པའི་ཕྱིར་རོ། །
བཞི་བ་རྟེན་འབྲེལ་ལ་བདེན་གཉིས་ཀྱི་རྣམ་དབྱེ་ཕྱེས་ནས་བསྟན་པ་ལ་རྟེན་
འབྲེལ་དབུ་མ་འདོད་པ་དང་དབུ་མ་རྟེན་འབྲེལ་འདོད་པ་ལ་འདུས་བྱས་རྣམས་དབུ་
མར་ཐལ་བའི་སྐྱོན་བརྗོད་པ་དང་། རྟེན་འབྲེལ་ལ་བདེན་གཉིས་ཀྱི་རྣམ་དབྱེ་ཤེས་
དགོས་པར་བསྟན་པ། རྟེན་འབྲེལ་རྟོགས་པ་དབུ་མར་འཇུག་པའི་ལམ་ཡིན་པར་
བསྟན་པ། དོན་དམ་རྟེན་འབྲེལ་དེ་ཀུན་རྫོབ་རྟེན་འབྲེལ་རྣམས་གདོད་ནས་འགག་
- 141 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པའི་གཞི་བདེན་དོན་བཅུ་གཉིས་སོགས་ཡིན་པར་བསྟན་པ། དོན་དམ་རྟེན་འབྲེལ་
དེ་སེམས་ཙམ་ལས་འདས་པས་དེ་སྟོན་ཞིང་འདོད་པ་རྣམས་སེམས་ཙམ་ལས་འདས་
པར་བསྟན་པ་དང་ལྔ། དང་པོ་ནི། རྩ་བར། གསུམ་ལྡན་མར་བཅད་མཁས་པ་
ཕལ་ན་རེ། །ཞེས་པ་ནས། འགལ་བར་འགྱུར།ཞེས་པའི་བར་ཤོ་ལོ་ཀ་གཉིས་བྱུང་།
དེ་ལ་ཚིག་དོན་དང་མཐའ་དཔྱདགཉིས། དང་པོ་ནི། གསུམ་ལྡན་མར་བཅད་མཁས་
པ་ཕལ་ཆེར་ན་རེ། ཀུན་རྫོབ་ཀྱི་རྟེན་འབྲེལ་གང་ཡིན་པ་དབུ་མ་ཆེན་པོ་ཡིན་པ་སྟེ།
དབུ་མ་གང་ཡིན་པ་ཡང་རྟེན་འབྲེལ་ཡིན་པས་དེ་གཉིས་ཁྱབ་མཉམ་ངོ་བོ་གཅིག་པ་
ཡིན་ནོ་ཟེར། ལོ་ཞེས་པ་ཕ་རོལ་བོའི་འདོད་པ་ལ་མ་རངས་པའོ། །དེ་ཡན་ཆད་དུ་
གཞན་ལུགས་བརྗོད་ནས་དེ་དགག་པ་ལ་དེ་ལྟར་ཡིན་ན་འདུས་བྱས་མི་རྟག་པའང་
རྟེན་འབྲེལ་ཡིན་པས་དབུ་མ་ཡིན་པར་འགྱུར་ལ། དེ་ཡང་འདོད་ན་འདུས་བྱས་དེ་དོན་
དམ་ཆོས་དབྱིངས་ཡིན་པར་འགྱུར་བ་ཡིན་ཏེ། དབུ་མ་ཡིན་པར་འདོད་པའི་ཕྱིར། དེ་
ཡང་འདོད་ན་འདུས་བྱས་དག་འདུས་མ་བྱས་སུ་འགྱུར་བར་ཐལ། དོན་དམ་ཆོས་
དབྱིངས་ཡིན་པའི་ཕྱིར། འདུས་མ་བྱས་ཡིན་པར་འདོད་ན། ཆོས་ཅན་འདུས་བྱས་མི་
རྟག་པ་བཟུང་བ་དང་ཡང་དངོས་སུ་འགལ་བར་འགྱུར་ཞེས་དེ་དག་སུན་བྱུང་བ་ཡིན་ནོ། །
གཉིས་པ་རྟེན་འབྲེལ་ལ་མཐའ་ཅུང་ཟད་དཔྱད་ན། ཁ་ཅིག་དབུ་
མ་དང་རྟེན་འབྲེལ་ཡིན་ཁྱབ་མཉམ་ཡིན་ཟེར་བ་དང་། ཡང་ཁ་ཅིག་གཞི་གྲུབ་ན་རྟེན་
འབྲེལ་ཡིན་པས་ཁྱབ་ཟེར་བ་གཉིས་ཀའང་མི་རིགས་ཏེ། འདི་ཉིད་ཀྱི་འགྲེལ་བ་ཕྱོགས་
མེད་རིས་མེད་ལས། འདུས་མ་བྱས་ཡིན་པའི་ཡོངས་གྲུབ་བཅུ་གཉིས་ཀྱང་རྟེན་འབྲེལ་
- 142 -



བཀའ་བསྡུ་བཞི་བའི་འགྲེལ་བ།
ཡིན་པར་འགྱུར་ཏེ་དབུ་མ་ཡིན་པའི་ཕྱིར། འདོད་ན་འདུས་བྱས་མི་རྟག་པ་ཡིན་པར་
འགྱུར་ཏེ་རྟེན་འབྲེལ་འདི་ཡིན་པའི་ཕྱིར་རོ། །དེ་ཡང་འདོད་ན་བརྫུན་པ་བསླུ་བའི་
ཆོས་སུ་ཡང་འགྱུར་ཏེ། དབུ་མ་རྩ་ཤེར། བཅོམ་ལྡན་འདས་ཀྱི་ཆོས་གང་ཞིག། བསླུ་
བ་དེ་ནི་བརྫུན་ཞེས་གསུངས། །འདུས་བྱས་ཐམས་ཅད་བསླུ་བའི་ཆོས། །དེས་ན་དེ་
དག་རྫུན་པ་ཡིན། །ཞེས་དང་། ཆོས་ཀྱི་ཤན་འབྱེད་ལས། ཁྱོད་ཀྱི་ལུགས་ཀྱི་དོན་དམ་
པའི་བདེན་པ་རྟེན་འབྲེལ་ལས་མ་འདས་ན་རྟེན་འབྲེལ་དུ་འདོད་དགོས་ཤིང་འདུས་
བྱས་སུ་འདོད་དགོས་པ་དང་། མི་རྟག་པ་དང་བརྫུན་པ་བསླུ་བ་ལ་སོགས་པར་ཡང་
འདོད་དགོས་ལ་དེ་ཡང་རིགས་པ་མ་ཡིན། ཞེས་དང་། ཡང་དེ་ཉིད་ལས། དེས་ན་
རྟེན་འབྲེལ་གང་ཡིན་སྟོང་ཉིད་ཡིན་པ་ལྟར་སྟོང་ཉིད་གང་ཡིན་རྟེན་འབྲེལ་དུ་བཞེད་
པ་འདི་ཡང་། བོད་ཀྱི་སློབ་དཔོན་འགའ་ཞིག་དང་མཐུན་གྱི་སངས་རྒྱས་དང་བྱང་ཆུབ་
སེམས་དཔའ་ཆེན་པོ་རྣམས་ཀྱི་དགོངས་པ་དང་ནི་ཤིན་ཏུ་མི་མཐུན་ནོ། །སངས་རྒྱས་
དང་བྱང་ཆུབ་སེམས་དཔའ་རྣམས་ཀྱིས་ནི་རྟེན་འབྲེལ་གང་ཡིན་སྟོང་ཉིད་དུ་གསུངས་
ཀྱི་སྟོང་ཉིད་གང་ཡིན་རྟེན་འབྲེལ་དུ་གསུངས་པ་ནི་མེད་དོ། །ཞེས་གསུངས་པ་དང་།
འདི་ཉིད་ཀྱི་འགྲེལ་བ་ལས། གཞན་ཡང་རྟེན་འབྲེལ་དང་སྟོང་ཉིད་ངོ་བོ་གཅིག་ཏུ་འདོད་
པ་ལ་སོགས་པ་ལྟ་བ་ངན་པ་གཟིང་གཟིང་པ་ནང་འགལ་གྱི་ཚོགས་འདུས་པ་འདི་རྣམས་
ཐམས་ཅད་ལ་ཡང་རྫོགས་ལྡན་གྱི་ལུང་རིགས་ཡང་དག་ཐེ་ཚོམ་གྱི་དྲ་བ་ཐམས་ཅད་
གཅོད་པར་བྱེད་པ་ཁྱད་པར་འཕགས་པ་རྣམས་བསྟན་པར་བྱའོ། ། ཞེས་གསུངས་
པའི་ཕྱིར། ཡང་ཁ་ཅིག་གཞན་སྟོང་རང་ལུགས་ལ་གཞི་གྲུབ་ན་རྟེན་འབྲེལ་ཡིན་པས་
- 143-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཁྱབ་ཟེར་ན། འོ་ན་དོན་དམ་བདེན་པ་ཆོས་ཅན། རྟེན་འབྲེལ་ཡིན་པར་ཐལ། གཞི་
གྲུབ་པའི་ཕྱིར། ཁྱབ་པ་ཁས། འདོད་མི་ནུས་ཏེ། རི་ཆོས་ངེས་དོན་རྒྱ་མཚོ་ལས། སྟོང་
ཉིད་གང་ཡིན་ཐམས་ཅད་རྟེན་འབྲེལ་དུ་འདོད་པ་ནི་འཁྲུལ་ཏེ། དོན་དམ་སྟོང་ཉིད་
རྟེན་འབྲེལ་ལས་འདས་ཀྱང་ཤིན་ཏུ་མཐར་ཐུག་པའི་སྟོང་ཉིད་ཟབ་མོ་ཡིན་པའི་ཕྱིར་
རོ། །ཞེས་གསུངས་པའི་ཕྱིར་རོ། །གཞན་ཡང་རྟེན་འབྲེལ་དེ་བདེན་གཉིས་ཀྱི་དབྱེ་
གཞི་ཡིན་པར་ཐལ། གཞི་གྲུབ་ན་རྟེན་འབྲེལ་ཡིན་པས་ཁྱབ་པའི་ཕྱིར། འདོད་ན། དེ་མི་
འཐད་པར་ཐལ། བདེན་གཉིས་གསལ་བའི་ཉི་མ་ལས། ཁ་ཅིག་རྟེན་འབྲེལ་དབྱེ་གཞིར་
བྱེད་པ་མི་རིགས་ཏེ། དོན་དམ་རྟེན་འབྲེལ་ལས་འདས་པའི་ཕྱིར། ཞེས་གསུངས་པའི་
ཕྱིར་རོ། །གཞན་ཡང་དོན་དམ་པའི་རང་བཞིན་ནི་གང་ལ་ཡང་མི་ལྟོས་པས་རྟེན་འབྲེལ་
ལས་འདས་པ་ཡིན་ཏེ། ཐེག་མཆོག་དབུ་མ་ལས། དོན་དམ་ལ་ནི་རྟེན་འབྲེལ་ནམ་
ཡང་མེད། །ཅེས་དང་། དོན་དམ་རྟེན་འབྲེལ་དེ་ནི་རྟེན་འབྱུང་མིན། །གང་ལས་ཀྱང་
ནི་མ་བྱུང་མ་ལྟོས་ལ། །མི་འགྱུར་སྤྲོས་བྲལ་རྟག་པ་ཡིན་ཕྱིར་རོ། །ཞེས་དང་། རི་
ཆོས་ངེས་དོན་རྒྱ་མཚོ་ལས། རང་བཞིན་ནི་རྒྱུ་རྐྱེན་ལས་མ་བྱུང་ཞིང་། མ་བཅོས་ལ་
གཞན་གང་ལ་ཡང་མི་ལྟོས་པར་གསུངས་ཏེ། འཕགས་པ་ཀླུ་སྒྲུབ་ཞབས་ཀྱི་ཞལ་སྔ་
ནས། རང་བཞིན་རྒྱུ་དང་རྐྱེན་ལས་ནི། །འབྱུང་བར་རིགས་པ་མ་ཡིན་ནོ། །རྒྱུ་དང་
རྐྱེན་ལས་བྱུང་བ་ཡི། །རང་བཞིན་བྱས་པ་ཅན་དུ་འགྱུར། །རང་བཞིན་བྱས་པ་ཅན་
ཞེས་བྱར། །ཇི་ལྟ་བུར་ན་རུང་བར་འགྱུར། །རང་བཞིན་དག་ནི་བཅོས་མིན་དང་། །
གཞན་ལ་ལྟོས་པ་མེད་པ་ཡིན། །ཞེས་གསུངས་པའི་ཕྱིར། རང་བཞིན་ཞེས་པ་ནི་ཆོས་
- 144 -



བཀའ་བསྡུ་བཞི་བའི་འགྲེལ་བ། །
ཉིད་ལ་གོ་དགོས་ཏེ། རང་བཞིན་གྱི་སྐད་དོད། སྭ་བྷ་ཝཏཱ་ངོ་བོ་ཉིད་དང་རང་བཞིན་
གཉིས་ཀར་འཇུག་པ་ཡིན་ནོ། །ཡང་རྩ་ཤེས་ལས་གསུངས་པ་ལྟར། ཆོས་རྣམས་ཀྱི་
རང་བཞིན་ནམ་ཆོས་ཉིད་ནི། གཞན་ལ་ལྟོས་པ་མེད་པ་ཡིན་ཏེ། བུདྡྷ་པཱ་ལི་ཏ་ལས།
ངོ་བོ་ཉིད་ནི་བཅོས་མིན་ཡང་། །གཞན་ལ་ལྟོས་པ་མེད་པ་ཡི། །གང་བྱ་བས་བསྒྲུབ་
པར་མི་འགྱུར་བ་དང་། རྒྱུ་དང་རྐྱེན་ལ་ཡང་ལྟོས་པར་མི་འགྱུར་བ་དང་། ཞེས་སོགས་
དང། ཚིག་གསལ་ལས། གང་གི་ཕྱིར་དེ་ལྟར་བཅོས་མ་དང་། གཞན་ལ་ལྟོས་པ་ནི།
རང་བཞིན་ཉིད་དུ་མི་འདོད་པ་དེ་ཉིད་ཀྱི་ཕྱིར་ཚ་བ་ཉིད་མེ་ཡི་རང་བཞིན་ཡིན་ནོ། །
ཞེས་བྱ་བ་འདི་མི་རིགས་ཏེ་རྒྱུ་དང་རྐྱེན་ལ་རག་ལས་པའི་ཕྱིར་དང་། སྔར་མ་བྱུང་བ་
ལས་ཕྱིས་འབྱུང་བས་བྱས་པ་ཡིན་པའི་ཕྱིར་རོ། །ཞེས་དང་། དེ་ཉིད་ལས། གང་ཞིག་
སྔར་མ་བྱུང་བ་ལས་ཕྱིས་འབྱུང་བ་མ་ཡིན་པ་ཆུའི་ཚ་བའམ་ཚུར་རོལ་དང༌། ཕ་རོལ་
ལམ་རིང་བོ་དང་ཐུང་ངུ་ལྟར་རྒྱུ་དང་རྐྱེན་ལ་ལྟོས་པ་དང་བཅས་པར་མ་གྱུར་པ་གང་ཡིན་
པ་དེ་རང་བཞིན་ཡིན་པར་བརྗོད་དོ། ། ཞེས་དང་། སྤྱོད་བསྡུས་སྒྲོན་མར་དོན་དམ་
པའི་བདེན་པ་དེ་ཡང་མ་བཅོས་པ་ནམ་མཁའ་དང་མཉམ་པ་དྲི་མ་མེད་པའི་ངོ་བོ་ཉིད་
དོ། །ཞེས་གསུངས་པའི་ཕྱིར་རོ། །མཁས་པ་གཞན་གྱིས་ལུང་འདི་དག་གིས་རང་
བཞིན་དེ་རྟེན་འབྲེལ་མ་ཡིན་པར་བསྟན་པ་མ་ཡིན་པར་རྒྱུ་རྐྱེན་ལ་མ་ལྟོས་པ་ཙམ་
བཤད་པ་ཡིན་ཞེས་འདོད་པ་ཡང་མི་འཐད་དེ། སྤྱིར་རྟེན་འབྲེལ་ཞེས་པའི་རྟེན་པའམ་
ལྟོས་པ་ཡིན་མིན་ནི་རྒྱུ་རྐྱེན་ལ་ལྟོས་མ་ལྟོས་ལ་བྱེད་དགོས་པའི་ཕྱིར་ཏེ། རྟེན་འབྲེལ་
སྟོན་པའི་མདོ་དང་བསྟན་ཆོས་དག་ལས་གསུངས་པའི་ཕྱིར་ཏེ། མ་དྲོས་པའི་ཞུས་
- 145 -



ཀུན་མཁྱེན་དགོངས་རྒྱན། །
དེབ་ཕྲེང་དང་པོ།
པའི་མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་
ཡོད་མ་ཡིན། །རྐྱེན་ལ་རག་ལས་གང་དེ་སྟོང་བར་བཤད། །གང་ཞིག་སྟོང་ཉིད་ཤེས་
དེ་བག་ཡོད་ཡིན། །ཞེས་དང་། མདོ་ལས། བཅོམ་ལྡན་འདས་ཀྱི་དེ་ལ་ཆོས་ཀྱི་བརྡ་
ནི་འདི་ཡིན་ཏེ། འདི་ལྟ་སྟེ་འདི་ཡོད་ན་འདི་འབྱུང་འདི་སྐྱེས་པའི་འདི་སྐྱེ་སྟེ། གང་
འདི་མ་རིག་པའི་རྐྱེན་གྱིས་འདུ་བྱེད། ཅེས་དང༌། དགོངས་པ་ངེས་པར་འགྲེལ་བའི་
མདོ་ལས། ཡོན་ཏན་འབྱུང་གནས་ཆོས་རྣམས་ཀྱི་གཞན་གྱི་དབང་གི་མཚན་ཉིད་གང་
ཞེ་ན། གང་ཆོས་རྣམས་ཀྱི་རྟེན་ཅིང་འབྲེལ་བར་འབྱུང་བ་དེ་ཉིད་དེ་འདི་ལྟར། འདི་ཡོད་
པའི་འདི་འབྱུང་འདི་སྐྱེས་པའི་ཕྱིར་འདི་སྐྱེ་བ་སྟེ། ཞེས་དང་། མདོ་དེ་ཉིད་ལས། དོན་
དམ་ཡང་དག་འཕགས་ཆོས་རྣམས་ཀྱི་སྐྱེ་བ་ངོ་བོ་ཉིད་མེད་པ་གང་ཞེ་ན། གང་ཆོས་
རྣམས་ཀྱི་གཞན་གྱི་དབང་གི་མཚན་ཉིད་དོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་གཞན་
གྱི་རྐྱེན་གྱི་སྟོབས་ལས་བྱུང་གི་བདག་ཉིད་ཀྱི་མ་ཡིན་པས་ན་དེའི་ཕྱིར་དེ་ནི་སྐྱེ་བ་ངོ་
བོ་ཉིད་མེད་པ་ཞེས་བྱའོ། །ཞེས་དང་། འཕགས་པ་ལས་གྱི་སྒྲིབ་པ་རྒྱུན་གཅོད་པའི་
མདོ་ལས། ཤཱ་རིའི་བུ་དེ་བཞིན་གཤེགས་པ་ཆོས་ཐམས་ཅད་ནི་རྟེན་ཅིང་འབྲེལ་བར་
འབྱུང་བའོ། །ཞེས་གསུངས་པའི་ཕྱིར་ཏེ། རྒྱུ་དང་རྐྱེན་གཞན་དང་གཞན་གྱིས་གཞན་
སྐྱེ་ངོ། །གཞན་འགག་གོ །ཞེས་གསུངས་པ་དང་། ཁྱེའུ་བཞི་ཏིང་ངེ་འཛིན་ཅེས་བྱ་བའི་
ཐེག་པ་ཆེན་པོའི་མདོ་ལས། གང་རྟེན་ཅིང་འབྲེལ་པ་ལས་བྱུང་བ་དེ་ནི་མི་རྟག་པའོ། །
ཞེས་པ་ནས་ཡང་དག་པ་མ་ཡིན་པ་དེ་བརྫུན་པ་བསླུ་བའི་ཆོས་སོ། །གང་བརྫུན་པ་
བསླུ་བའི་ཆོས་དེ་མི་བདེན་པའོ། །གང་མི་བདེན་པ་དེ་བཞིན་ཉིད་མ་ཡིན་ནོ། །གང་
- 146 -



བཀའ་བསྡུ་བཞི་བའི་འགྲེལ་བ།
དེ་བཞིན་ཉིད་མ་ཡིན་པ་དེ་དེ་བཞིན་གཤེགས་པ་མ་ཡིན་ནོ། །དེ་བཞིན་གཤེགས་པ་
ནི་བདེན་པ་ཡང་དག་པ་དེ་བཞིན་ཉིད་མ་ནོར་བ་དེ་བཞིན་ཉིད་གཞན་མ་ཡིན་པ་དེ་
བཞིན་ཉིད། ཅེས་གསུངས་པ་དང་། དབུ་མ་རིན་ཆེན་ཕྲེང་བ་ལས། འདི་ཡོད་པས་
ན་འདི་འབྱུང་དཔེར། །རིང་པོ་ཡོད་པས་ཐུང་ངུ་བཞིན། །འདི་སྐྱེས་པས་ན་འདི་སྐྱེ་
དཔེར། །མར་མེ་འབྱུང་བས་འོད་བཞིན་ནོ། །ཞེས་དང་། རྩ་ཤེས་ལས། བྱེད་པོ་ལས་
ལ་བརྟེན་བྱས་ཤིང༌། །ལས་ཀྱང་བྱེད་པོ་དེ་ཉིད་ལ། །བརྟེན་ནས་བྱུང་བ་མ་གཏོགས་
པར། །གྲུབ་པའི་རྒྱུ་ནི་མ་མཐོང་ངོ། །དེ་བཞིན་ཉེར་ལེན་ཤེས་པར་བྱ། །ལས་དང་
བྱེད་པོ་གསལ་ཕྱིར་རོ། །ལས་དང་བྱེད་པ་པོ་དག་གིས།། དངོས་པོ་ལྷག་མ་ཤེས་པར་
བྱ། །ཞེས་དང་། རིགས་པ་དྲུག་ཅུ་བ་ལས། །དེ་དང་དེ་རྟེན་གང་བྱུང་བ། །རང་གི་ངོ་
བོ་དེར་མ་སྐྱེས། །རང་གི་ངོ་བོར་གང་མ་སྐྱེས། །དེ་ནི་སྐྱེས་ཞེས་ཇི་ལྟར་བྱ། །ཞེས་
དང་། རྩ་ཤེས་ལས། རྟེན་ཅིང་འབྲེལ་བར་འབྱུང་བ་གང་། །དེ་ནི་སྟོང་བ་ཉིད་དུ་བཤད། །
དེ་ནི་རྒྱུར་བྱས་གདགས་པ་སྟེ། །དེ་ནི་དབུ་མའི་ལམ་ཡིན་ནོ། །ཞེས་གསུངས་པའི་
ཕྱིར། ལུང་འདི་དག་གིས་རྟེན་འབྲེལ་ཞེས་པ་རྒྱུ་རྐྱེན་ལ་སྦྱར་ནས་གསལ་བར་བཤད་
པ་དེའི་ཕྱིར་རྒྱས་པར་རྟེན་འབྲེལ་ཀྱི་མདོ་དང་། རྩ་ཤེས་ཀྱི་རྒྱུ་བརྟག་པ་དང་རྐྱེན་བརྟག་
པ་སོགས་ལས་ཤེས་པར་འཚལ། གཞན་ཡང་མཁས་མཆོག་ཉ་དབོན་པས་འདི་ལྟར་
གསུངས་ཏེ། བསྟན་པ་སྤྱི་འགྲེལ་གྱི་རྣམ་བཤད་ཡིད་ཀྱི་མུན་སེལ་ལས། དོན་དམ་ཆོས་
སྐུ་ནི་རྒྱུ་རྐྱེན་གྱིས་མ་བསྐྱེད་པས་རང་བྱུང་བ་སྟེ་གདོད་ནས་རང་བཞིན་གྱིས་གྲུབ་པའི་
ཆོས་དབྱིངས་ཡེ་ཤེས་ཡིན་པའི་ཕྱིར་ན་རྟེན་ཅིང་འབྲེལ་བར་འབྱུང་བ་ཡིན་པ་ལས་
- 147 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
འདས་པ་སྟེ། དེ་མིན་ནོ། །ཞེས་དང་། ཡང་དེ་ལས། རྩ་ཤེར། གང་གི་རྟེན་ཅིང་འབྲེལ་
བར་འབྱུང་ཞེས་འཆད་པའི་དབུ་མ་ཚིག་གསལ་གྱི་སྐབས་སུ་ཡང་རྟེན་ཅིང་འབྲེལ་བར་
འབྱུང་བའི་དོན་འདུས་བྱས་ཉིད་ལ་བཤད་ཅིང་། རྟེན་ཅིང་འབྲེལ་འབྱུང་མ་གཏོགས་
པའི། །ཆོས་འགའ་ཡོད་པ་མ་ཡིན་ནོ། །ཞེས་ཀླུ་སྒྲུབ་ཀྱིས་གསུངས་པ་ཡང་འདུས་བྱས་
ཀྱི་ཆོས་ལ་དགོངས་སྟེ་བདེན་དངོས་དགག་པའི་སྐབས་ཡིན་གྱི་འདུས་མ་བྱས་ཀྱི་ཆོས་
བདེན་པ་དགག་པའི་སྐབས་མ་ཡིན་ནོ། །ཞེས་སོགས་གསུངས་སོ། །ཡང་དཔལ་ལྡན་
ཐལ་འགྱུར་བའི་ལུགས་ལ་གཞི་གྲུབ་ན་རྟེན་འབྲེལ་ཡིན་པས་ཁྱབ་མ་ཁྱབ་དཔྱད་
དགོས་ཏེ། གོང་དུ་དྲངས་བའི་ཚིག་གསལ་དང་བུདྡྷ་པཱ་ལི་ཏ་གཉིས་ཐལ་འགྱུར་བའི་
རང་གཞུང་ཡིན་ལ་དེ་གཉིས་ཀྱི་སྐབས་སུ་རང་བཞིན་རྟེན་འབྲེལ་མ་ཡིན་པར་གསུངས་
པའི་ཕྱིར་རོ།། ཡང་ཁ་ཅིག་གིས་གཞི་གྲུབ་ན་རྟེན་འབྲེལ་ཡིན་པས་ཁྱབ་པ་དང་
རྟེན་འབྲེལ་ཡིན་ན་རང་སྟོང་ཡིན་པས་ཁྱབ་སྟེ། རྩ་ཤེས་ལས། གང་ཕྱིར་རྟེན་འབྱུང་མ་
ཡིན་པའི། ཆོས་འགའ་ཡོད་པ་མ་ཡིན་པ། །དེ་ཕྱིར་སྟོང་ཉིད་མ་ཡིན་པའི། །ཆོས་འགའ་
ཡོད་པ་མ་ཡིན་ནོ། །ཞེས་གསུངས་པའི་ཕྱིར་ཞེ་ན་དེའི་ལན་དུ། རི་ཆོས་ངེས་དོན་རྒྱ་
མཚོ་ལས། །འོ་ན་རྩ་བ་ཤེས་རབ་ཏུ་གང་ཕྱིར་རྟེན་འབྱུང་མ་གཏོགས་པའི། ། ཆོས་འགའ་
ཡོད་པ་མ་ཡིན་པ། །དེ་ཕྱིར་སྟོང་ཉིད་མ་ཡིན་པའི། །ཆོས་འགའ་ཡོད་པ་མ་ཡིན་ནོ། །
ཞེས་གསུངས་པའི་ཕྱིར། རྟེན་འབྲེལ་གང་ཡིན་སྟོང་ཉིད་ཡིན་པ་ལྟར་སྟོང་ཉིད་གང་ཡིན་
ཡང་རྟེན་འབྲེལ་ཡིན་དགོས་ལ་རྟེན་འབྲེལ་གང་ཡིན་རང་སྟོང་ཡིན་པའི་སྟོང་ཉིད་ཐམས་
ཅད་རང་སྟོང་ཁོ་ན་ཡིན་ནོ། །སྙམ་དུ་འགའ་ཞིག་སེམས་པར་གྱུར་ན་དེ་ཕྱིར་བརྗོད་པར་
-
- 148 -



བཀའ་བསྡུ་བཞི་བའི་འགྲེལ་བ།
བྱ་སྟེ། ལུང་དེས་རྟེན་འབྲེལ་གང་ཡིན་སྟོང་ཉིད་དུ་གསུངས་པ་ཡིན་གྱི་སྟོང་ཉིད་གང་
ཡིན་རྟེན་འབྲེལ་དུ་གསུངས་པ་ནི་མ་ཡིན་ནོ། །གལ་དེ་སྟོང་ཉིད་གང་ཡིན་ཐམས་ཅད་
རྟེན་འབྲེལ་ཡིན་པར་འདོད་ན་ནི་དོན་དམ་ཆོས་ཉིད་ཡང་དག་པའི་མཐའ་ལ་སོགས་
པ་སྟོང་གཞིའི་རྣམ་གྲངས་ཐམས་ཅད་སྟོང་ཉིད་ཡིན་པའི་ཕྱིར་རྟེན་འབྲེལ་ཡིན་པར་
འགྱུར་ཞིང་། འདུས་བྱས་མི་རྟག་པ་རྫུན་པ་བསླུ་བ་ལ་སོགས་པར་ཡང་འདོད་དགོས་
ལ་དེ་ཡང་རིགས་པ་མ་ཡིན་ཏེ། རྒྱལ་བའི་ཡུམ་ལས། རབ་འབྱོར་ཀུན་རྫོབ་ཀྱི་བདེན་
པ་ཚད་མར་བྱསཏེ། འབྲས་བུ་རྣམ་པར་དགོད་པ་བསྟན་གྱི་དོན་དམ་པས་ནི་འབྲས་
བུ་རྣམ་པར་འགོད་པ་བསྟན་པར་མི་ནུས་སོ། །ཞེས་སོགས་དང་། དགོངས་འགྲེལ་གྱི་
མདོར་ཡང་རབ་འབྱོར་འདི་ལྟ་སྟེ་དེ་བཞིན་ཉིད་དོན་དམ་པ་ཆོས་ལ་བདག་མེད་པ་ནི་
རྒྱུ་ལས་འབྲེལ་ཏེ་བྱུང་བ་མ་ཡིན་ལ་འདུས་བྱས་མ་ཡིན་ཏེ། །དོན་དམ་ཡང་མ་ཡིན་
པར་ཡང་མི་འགྱུར་ལ་དོན་དམ་པ་དེ་ལས་དོན་དམ་པ་གཞན་ཡོངས་སུ་བཙལ་བར་
མི་བྱ་སྟེ། རྟག་པ་རྟག་པའི་དུས་དང་ཐེར་ཟུག་ཐེར་ཟུག་གི་དུས་སུ་དེ་བཞིན་གཤེགས་
པ་རྣམས་བྱུང་ཡང་རུང་མ་བྱུང་ཡང་རུང་སྟེ། ཆོས་རྣམས་གྱི་ཆོས་ཉིད་ཆོས་གནས་པའི་
དབྱིངས་དེ་ནི་འདུག་པ་ཡིན་གྱི་གཞན་དུ་མ་ཡིན་ནོ། །ཞེས་སོགས་རྒྱ་ཆེར་གསུངས་པ་
རྣམས་དང་འགལ་བའི་ཉེས་པ་ཆེན་པོ་འགྱུར་བའི་ཕྱིར་རོ། །ཞེས་གསུངས་པའི་ཕྱིར་
རོ། །སྐབས་འདིར་རང་ལུགས་ལ་དཔྱད་པར་བྱ་བ་འདི་ཡོད་དེ། རི་ཆོས་ལས། མཐར་
ཐུག་འགོག་པའི་བདེན་པ་ཡང་རྟེན་འབྲེལ་ལས་མ་འདས་པར་འགྱུར་ལ་འདོད་ན་
འདུས་བྱས་ལས་མ་འདས་པར་འགྱུར་ཞིང་དེ་ལྟ་ན་ཡང་མི་རྟག་པ་དང་རྫུན་པ་དང་
ལས་མ་
- 149 -



ཀུན་མཁྱེན་དགོངས་རྒྱན།
དེབ་ ཕྲེང་དང་པོ།
བསླུ་བའི་ཆོས་ཅན་དང་། ཞེས་དང་། དེ་ཉིད་ལས། གལ་ཏེ་སྟོང་ཉིད་གང་ཡིན་ཐམས་
ཅད་རྟེན་འབྲེལ་ཡིན་པར་འདོད་ན་ནི། ཞེས་པ་ནས། རྟེན་འབྲེལ་ཡིན་པར་འགྱུར་
ཞིང་འདུས་བྱས་མི་རྟག་པ་རྫུན་པ་བསླུ་བ་ལ་སོགས་པར་ཡང་འདོད་དགོས་ལ་ཞེས་
རྟེན་འབྲེལ་དང་འདུས་བྱས་དོན་གཅིག་ཡིན་པར་གསུངས་ཏེ་རྟེན་འབྲེལ་ཡིན་ན་འདུས་
བྱས་ཡིན་པས་ཁྱབ་པ་སོགས་གསུངས་པའི་ཕྱིར་དང་། ཡང་རི་ཆོས་ལས། སྐབས་
འདིའི་སྟོང་ཉིད་ནི་རྟེན་འབྲེལ་རང་སྟོང་ཡིན་ལ། དེ་ནི་རྟེན་འབྲེལ་དང་ཁྱབ་མཉམ་
ངོ་བོ་གཅིག་ཡིན་པར་བསྟན་ཅིང་། དེ་ནི་ཁོ་བོ་ཅག་ཀྱང་དེ་ལྟར་འདོད་པའི་ཕྱིར་རོ། །
ཞེས་རྟེན་འབྲེལ་དང་རང་སྟོང་ཁྱབ་མཉམ་ངོ་བོ་གཅིག་པར་བསྟན་ལ་དེ་ལྟར་ན་ཀུན་
བཏགས་ཀྱི་ཆོས་རྣམས་ཆོས་ཅན། རྟེན་འབྲེལ་ཡིན་པར་ཐལ།རང་སྟོང་ཡིན་པའི་ཕྱིར།
འདོད་ན། འདུས་བྱས་ཡིན་པར་ཐལ། རྟེན་འབྲེལ་ཡིན་པའི་ཕྱིར་ཟེར་ན། རང་ལུགས་
ལ་འདོད་ཟེར་དགོས་ཏེ། འདུས་མ་བྱས་ལ་རང་བཞིན་མྱང་འདས་ལས་གཞན་མེད་
ལ་འདུས་བྱས་འཇོག་ཚུལ་གཉིས་གོང་དུ་བཤད་ཟིན་པ་ལྟར་ཡིན་པའི་ཕྱིར། དེ་ལྟར་
བྱས་པ་ལ་འོ་ན་ཀུན་བཏགས་ཀྱི་ཆོས་རྣམས་ཆོས་ཅན། གཞན་དབང་ཡིན་པར་ཐལ།
རྟེན་འབྲེལ་ཡིན་པའི་ཕྱིར། རྟགས་གྲུབ་སྟེ། ཐེག་མཆོག་དབུ་མ་ལས། ཀུན་བཏགས་
གཞན་དབང་རྟེན་འབྲེལ་ཉིད་དུ་བརྗོད། ཅེས་གསུངས་པའི་ཕྱིར། རྩ་བའི་ཐལ་འགྱུར་
ལ་ཁྱབ་པ་ཡོད་དེ། རྟེན་འབྲེལ་དང་གཞན་དབང་དོན་གཅིག་ཡིན་པའི་ཕྱིར་ཏེ། ཆོས་
རྗེ་ཀུན་མཁྱེན་གྱི་མཛད་པའི་ཆོས་ཀྱི་ཤན་འབྱེད་ལས། རྟེན་འབྲེལ་དང་གཞན་དབང་
དོན་གཅིག་པའི་ཕྱིར་རོ་ཞེས་དང་། རྟེན་འབྲེལ་དང་གཞན་དབང་དང་གཞན་སྐྱེ་རྣམས་
- 150 -



བཀའ་བསྡུ་བཞི་བའི་འགྲེལ་བ། །
ནི་དོན་ཅིག་པ་ཁོ་ནའོ། །ཅེས་གསུངས་པའི་ཕྱིར་ཞེ་ན། མ་ཁྱབ་སྟེ། འདིའི་སྐབས་ཀྱི་
གཞན་དབང་ནི་ཀུན་བཏགས་དང་གཞན་དབང་གཉིས་སུ་ཕྱེ་བའི་དེ་མ་ཡིན་པར་རྒྱུ་
རྐྱེན་གཞན་ལས་སྐྱེས་པ་ཙམ་ལ་གཞན་དབང་བཞག་པ་དེ་ཡིན་པ་འདྲའོ། །འོན་ཀྱང་
འདིས་སྐབས་སུ་མདོ་སྡེ་དགོང་འགྲེལ་གྱི་གཞན་དབང་དང་རྟེན་འབྲེལ་གསུངས་ཚུལ་
ལ་དཔྱད་པར་བྱའོ། །ཡང་རྟེན་འབྲེལ་དང་རང་སྟོང་དོན་གཅིག་པ་ལ། མཚན་ཉིད་
ཡོངས་ཆད་ཀྱི་ཀུན་བཏགས་གཏན་མེད་ཡིན་པས་རྟེན་འབྲེལ་མ་ཡིན་དགོས་ཀྱང་རང་
སྟོང་ཡིན་ཟེར་བ་ལྟར་ན་ཞིབ་ཆ་ཅུང་ཟད་དགོས་སོ། །
གཉིས་པ་རྟེན་འབྲེལ་ལ་བདེན་གཉིས་ཀྱི་རྣམ་དབྱེ་ཤེས་དགོས་པར་བསྟན་པ་
ནི། རྩ་བར། དེ་ཕྱིར་རྟེན་ཅིང་འབྲེལ་འབྱུང་གསུངས་པ་ལ། །བདེན་གཉིས་རྣམ་དབྱེ་
རྫོགས་ལྡན་ཆོས་ལས་གསུངས། །ཞེས་རྐང་བ་གཉིས་བྱུང་། དེའི་ཚིག་དོན་ནི། དེའི་
ཕྱིར་རྟེན་ཅིང་འབྲེལ་བར་འབྱུང་བར་གསུངས་པ་ལ། ཀུན་རྫོབ་ཀྱི་རྟེན་འབྲེལ་དང་
དོན་དམ་པའི་རྟེན་འབྲེལ་སྟེ། བདེན་གཉིས་ཀྱི་རྣམ་དབྱེ་རྫོགས་ལྡན་གྱི་ཆོས་ལས་
གསུངས་ཞེས་བདེན་གཉིས་ཀྱི་རྣམ་དབྱེ་ལེགས་པར་ཤེས་དགོས་པར་བསྟན་པ་ཡིན་
ནོ། ། །
གསུམ་པ་རྟེན་འབྲེལ་རྟོགས་པ་དབུ་མར་འཇུག་པའི་ལམ་ཡིན་པར་བསྟན་པ་ནི།
རྩ་བར། ཀུན་རྫོབ་རྟེན་འབྲེལ་ལེགས་པར་རྟོགས་པ་ནི། །དབུ་མ་ཆེན་པོའི་གྲོང་དུ་
འཇུག་པའི་ལམ། །ཞེས་རྐང་བ་གཉིས་བྱུང་། དེའི་ཚིག་དོན་ནི། ཀུན་རྫོབ་ཡིན་པའི་
རྟེན་འབྲེལ་ལེགས་པར་རྟོགས་པ་ནི་འདུས་བྱས་ཀྱི་ཆོས་ཐམས་ཅད་ཡང་དག་པར་
- 151-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
༥
ན་ཅིར་ཡང་མ་གྲུབ་ཀྱང་ཐ་སྙད་ཀུན་རྫོབ་ཏུ་མི་བསླུ་བར་རྟོགས་ནས་བླང་དོར་ཕྱིན་
ཅི་མ་ལོག་པ་བྱེད་པའི་ཕྱིར་ན་དབུ་མ་ཆེན་པོའི་གྲོང་ཁྱེར་དུ་འཇུག་པའི་ལམ་ཡིན་ནོ། །
འོན་ཀྱང་ལམ་གྱི་རྟེན་འབྲེལ་ལས་མ་འདས་པ་ཡིན་པས་དབུ་མ་དངོས་ནི་མ་ཡིན་ཏེ།
ཐེག་མཆོག་དབུ་མ་ལས། དེ་ནི་དོན་དམ་པ་ལ་འཇུག་ཚུལ་གྱི། །ཀུན་རྫོབ་བདེན་པའི་
རིམ་པ་གཅིག་ཏུ་འདོད། །དོན་དམ་ལ་ནི་རྟེན་འབྲེལ་ནམ་ཡང་མེད། །ཅེས་གསུངས་
པའི་ཕྱིར། ཡང་ཁ་ཅིག་ན་རེ་སྟོང་དང་རྟེན་འབྱུང་དོན་གཅིག་ཡིན་ཏེ། རྩོད་ཟློགས་
ལས། གང་གིས་སྟོང་དང་རྟེན་འབྱུང་དང་། །དབུ་མའི་ལམ་དུ་དོན་གཅིག་པར། །
གསུང་མཆོག་མཚུངས་པ་མེད་པ་ཡི། །སངས་རྒྱས་དེ་ལ་ཕྱག་འཚལ་ལོ། །ཞེས་
གསུངས་པའི་ཕྱིར་ན། མ་ཁྱབ་སྟེ། སངས་རྒྱས་བྱང་སེམས་ལ་གྲགས་པའི་རང་སྟོང་
དང་རྟེན་འབྱུང་གཉིས་ལེགས་པར་རྟོགས་ན་དབུ་མ་ཆེན་པོའི་གྲོང་ཁྱེར་དུ་འཇུག་པའི་
ལམ་དུ་དོན་གཅིག་པ་ཡིན་ཞེས་པ་ཡིན་ནམ་སྙམ་མོ། །དེ་ལྟར་ཤེར་ཕྱིན་དང་། ཕྱག་
རྒྱ་ཆེན་པོ་དང་དུས་འཁོར་བདེ་དགྱེས་གསང་འདུས་ལ་སོགས་པ་ཟབ་མོ་མཐར་ཐུག་
ཐམས་ཅད་ལ་གཞི་དང་བྲལ་འབྲས་གང་ཡིན་པ་འདུས་མ་བྱས་པ་རྟེན་འབྲེལ་ལས་
འདས་པ་ཡིན་པ་དང་། ལམ་གང་ཡིན་འདུས་བྱས་རྟེན་འབྲེལ་ལས་མ་འདས་པ་ཡིན་
པའི་ཚུལ་ལེགས་པར་རྟོགས་པར་བྱས་ནས་དབུ་མ་ཆེན་པོའི་གྲོང་ཁྱེར་ལ་འཇུག་དགོས་
པ་ཡིན་ནོ། །
བཞི་བ་དོན་དམ་རྟེན་འབྲེལ་དེ་ཀུན་རྫོབ་རྟེན་འབྲེལ་རྣམས་གདོད་ནས་འགག་
པའི་གཞི་བདེན་དོན་སོགས་ཡིན་པར་བསྟན་པ་ནི། རྩ་བར། དོན་དམ་རྟེན་འབྲེལ་
- 152 -



བཀའ་བསྡུ་བཞི་བའི་འགྲེལ་བ།
ཆོས་དབྱིངས་ཟབ་མོ་ནི། །ཞེས་པ་ནས་སྤྱོད་ཡུལ་མིན། ཞེས་པའི་བར་ཤོ་ལོ་ཀ་གཉིས་
དང་རྐང་བ་གཅིག་བྱུང་། དེའི་ཚིག་དོན་ནི། དོན་དམ་རྟེན་འབྲེལ་ཆོས་ཀྱི་དབྱིབས་
ཟབ་མོ་ནི། ཕྱི་ནང་ཀུན་རྫོབ་ཀྱི་རྟེན་འབྲེལ་འདི་མིན་གྱི། འདི་ལས་རྟེན་འབྲེལ་
གཞན་མཆོག་ཕ་རོལ་དམ་པ་དང་པོའི་སངས་རྒྱས་ཀྱི་རྟེན་འབྲེལ་ཡིན་ལ། དེ་ཡང་
འགལ་འདུས་སྐྱོན་མེད་འཇིག་རྟེན་དཔེ་ལས་འདས་པའི་རྟེན་འབྲེལ་ཡིན་ནོ། །དེ་
ནི་རྟེན་འབྲེལ་ཡན་ལག་བཅུ་གཉིས་ཀྱི་སྲིད་རྩ་གདོད་ནས་རང་བཞིན་གྱིས་བཏོན་
པའི་གཞི་ཡིན་ཞིང་། དྲི་མ་དེ་རྣམས་ཀྱིས་གདོད་ནས་རང་བཞིན་གྱིས་དག་པའི་གཞིའི་
རྣམ་པ་དོན་དམ་གྱི་ས་བཅུ་གཉིས་དབྱེར་མེད་དུ་འཆང་བ་ཡང་ཡིན་ལ། དེ་རྣམས་
ཉིད་དོན་དམ་དུ་བདེན་པའི་དོན་རྡོ་རྗེ་བཞིའི་ཞལ་བཅུ་གཉིས་ཡིན་པ་དང་། ཆགས་
སོགས་བཅུ་གཉིས་ཡིན་ཞེས་པས་བཅུ་གཉིས་ནི་མ་རིག་པ་གཞན་ནས་རྒ་ཤི་གཞན་
གྱི་བར་བཅུ་གཉིས་དང་། གདོད་ནས་རང་བཞིན་གྱིས་དག་པ་དང་། རྣམ་པར་དག་
པ་དང་། ཤིན་ཏུ་རྣམ་པར་དག་པའི་མ་རིག་པ་ནས་རྒ་ཤིའི་བར་ཡང་ཡིན་ཞིང་། དེ་
རྣམས་ཉིད་དོན་དམ་གྱི་གནས་དང་ཉེ་བའི་གནས། ཞིང་དང་ཉེ་བའི་ཞིང་། འདུ་བ་
དང་ཉེ་བའི་འདུ་བ། ཚན་དོ་དང་ཉེ་བའི་ཚན་དོ་ཧ། དུར་ཁྲོད་དང་ཉེ་བའི་དུར་ཁྲོད།
མཐོང་གཅོད་དང་ཉེ་བའི་མཐོང་གཅོད་དེ། དོན་དམ་གྱི་གནས་བཅུ་གཉིས་ཀྱང་ཡིན་
པར་ཆོས་རྗེ་ཀུན་མཁྱེན་གྱིས་གསུངས་སོ། །ཡང་དོན་དམ་དེ་དུས་སྦྱོར་ཉི་མ་སྟེ། ལུག
གླང་། འཁྲིག་པ། ཀར་ཊ། སེང་གེ བུ་མོ། སྲང་། སྡིག་པ། གཞུ། ཆུ་སྲིན། བུམ་པ།
ཉ་དང་བཅུ་གཉིས་པོ་རེ་རེ་ལ་འཕོ་ཆེན་གྱི་དབུགས་སྟོང་དང་བརྒྱད་བརྒྱ་རེ་ཡོད་པས་
- 153 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
འཕོ་ཆེན་བཅུ་གཉིས་ཀྱི་དབུགས་ཉི་ཁྲི་གཅིག་སྟོང་དྲུག་བརྒྱ་རྣམས་གདོད་ནས་རང་
བཞིན་གྱིས་འགག་པ་དེའི་གཞི་ཡང་ཡིན་ཞིང་། ཡུམ་ལས་ཀྱང་དེ་ལྟར་གསུངས་པ་
ཡིན་ཏེ། ཡུམ་རྒྱས་པ་ལས། མ་རིག་པ་འདུས་མ་བྱས་པ་སྟེ། གང་དང་ཡང་བྲལ་བས་
མ་ ཡིན་ནོ། །ཞེས་སོགས་གསུངས་པ་དང་།ཕལ་ཆེན་གྱི་མདོར། འདུས་མ་བྱས་ཀྱི་
རྟེན་འབྲེལ་གསུངས་པ་ཡང་འདི་དང་དགོངས་པ་གཅིག་ཡིན་ལ། ཡང་སྔགས་དཔལ་
དུས་ཀྱི་འཁོར་ལོའི་རྒྱས་འགྲེལ་དྲི་མེད་འོད་ལས། བདེན་པ་བཅུ་གཉིས་ནི། མ་རིག་
པ་དང་། འདུ་བྱེད་དང་། རྣམ་པར་ཤེས་པ་དང༌། མིང་དང་། གཟུགས་དང་། སྐྱེ་མཆེད་
དྲུག་དང་། རེག་པ་དང་། ཚོར་བ་དང་། སྲེད་པ་དང་། ལེན་པ་དང་། སྲིད་པ་དང་། སྐྱེ་
བ་དང་། རྒ་ཤི་སྟེ། བདེན་པ་བཅུ་གཉིས་ནི། མངལ་སྐྱེས་རྣམས་ཀྱི་སྒྲིབ་པ་དང་བཅས་
པ་ཡིན་ལ། སངས་རྒྱས་རྣམས་ཀྱི་ནི་སྒྲིབ་པ་དང་བྲལ་བའོ། །འཕོ་བ་བཅུ་གཉིས་ཀྱི་
སྲོག་གི་རླུང་རྒྱུ་བའི་ཕྱིར་མངལ་ནས་སྐྱེས་པ་རྣམས་ཀྱི་སྒྲིབ་པ་དང་བཅས་པ་ཡིན་ལ།
ཡན་ལག་བཅུ་གཉིས་འགག་པའི་ཕྱིར། སངས་རྒྱས་རྣམས་ནི་སྒྲིབ་པ་དང་བྲལ་བའོ། །
ཞེས་དང་། རྡོ་རྗེ་སྙིང་པོ་རྒྱན་གྱི་རྒྱུད་ལས། ཀུན་ཏུ་འོད་ཀྱི་ས་ཆེན་ནོ། །དེ་ཉིད་ཉི་
མའི་དཀྱིལ་འཁོར་འདྲ། །བདུད་རྩིའི་འོད་ནི་གཉིས་པ་སྟེ། །ཤིན་ཏུ་འོད་གསལ་ཟླ་
བ་འདྲ། །ནམ་མཁའ་འོད་ནི་གསུམ་པ་སྟེ། །ནམ་མཁའ་ཇི་བཞིན་རབ་ཏུ་གནས། །རྡོ་
རྗེ་འོད་ནི་བཞི་བ་སྟེ། །ས་དེའི་འདི་ནི་ཡིད་དགའ་བའོ། །ལྷག་པའི་བསམ་པ་བརྟན་
སྦྱོར་བས། །རྡོ་རྗེ་ཞེས་ནི་ཡོངས་སུ་བཏགས། །ལྔ་པ་རིན་ཆེན་འོད་ཅེས་བྱ། །དབང་
བསྐུར་བ་ལ་རབ་ཏུ་གནས། །པདྨའི་འོད་ནི་དྲུག་པ་སྟེ། པདྨ་བཞིན་དུ་རབ་ཏུ་སྐྱེ། །རང་
- 154 -



བཀའ་བསྡུ་བཞི་བའི་འགྲེལ་བ།
བཞིན་དག་པའི་སེམས་ཉིད་ཀྱིས། །དྲི་མ་མེད་པ་ཡོངས་སུ་འཛིན། །བདུན་པ་ལས་ཀྱི་
འོད་ཅེས་པ། །སངས་རྒྱས་འཕྲིན་ལས་བྱེད་པར་འདོད། །བརྒྱད་པ་དཔག་མེད་ཅེས་
པ་སྟེ། །དེ་ལ་དཔེ་ནི་ཡོད་མ་ཡིན། །དཔེ་ལྡན་ཞེས་པ་དགུ་བ་སྟེ། །ཐམས་ཅད་དཔེ་
ནི་རྟོགས་པར་བྱེད། །བཅུ་བ་ཤེས་རབ་འོད་ཅེས་པ། །སངས་རྒྱས་ས་ནི་བླ་ན་མེད། །
བཅུ་གཅིག་ཐམས་ཅད་མཁྱེན་པ་ཉིད། །ས་ཆེན་རབ་ཏུ་འོད་གསལ་བ། །བཅུ་གཉིས་
སོ་སོ་བདག་ཉིད་རིག །རྣལ་འབྱོར་ཡེ་ཤེས་རབ་ཏུ་རྫོགས། །ཞེས་གསུངས་པ་ཡིན་
ཞིང་། དེ་རྣམས་ནི། དོན་དམ་འགོག་བདེན་གྱིས་བསྡུས་པའི་ས་བཅུ་གཉིས་སོ། །
རབ་ཏུ་དགའ་བ་ལ་སོགས་པའི་ས་རྣམས་ནི་ཀུན་རྫོབ་ལམ་བདེན་གྱིས་བསྡུས་པར་
གསུངས་སོ། །འདིའི་སྐབས་སུ་འདི་ཉིད་ཀྱི་རང་འགྲེལ་ལས། རྒྱུད་ནི་རྒྱུད་གཞན་
གྱིས་ཤེས་བྱ། །མདོ་ནི་མདོ་གཞན་གྱིས་ཤེས་བྱ། །མདོ་ཡང་རྒྱུད་ཀྱིས་ཤེས་པར་བྱ། །
རྒྱུད་ཀྱང་མདོ་ཡི་ཤེས་པར་བྱ། །གཉིས་ཀས་གཉིས་ཀ་ཤེས་པར་བྱ། །དེ་ཡང་ཐོས་
བསམ་སྒོམ་པ་དང་། །བཤད་སྒྲུབ་རྣམ་པར་དག་པས་སོ། །དེས་ན་གསུང་རབ་ཟབ་
དགུ་ཡི། །གཞི་ལམ་འབྲས་བུ་ཟབ་དགུ་རྟོགས། །ངེས་པའི་དོན་གྱི་གཞི་འབྲས་ཀུན། །
བདེ་གཤེགས་སྙིང་པོ་ཉིད་དུ་གཅིག །ལམ་ནི་དེ་ཡི་རྣལ་འབྱོར་རོ། །དྲང་དོན་གཞི་
ལམ་འབྲས་བུ་རྣམས། །དེ་རྣམས་སོ་སོ་འཁོར་དུ་གཏོགས། །དེ་ལྟར་རྫོགས་ལྡན་
ཆོས་མཆོག་དང་། །རྒྱལ་བའི་རང་འགྲེལ་ལས་ཤེས་བྱ། །ཞེས་པ་ནི་མན་ངག་གི་ཚིགས་
སུ་བཅད་པའོ། །ཞེས་གསུངས་སོ། ། རྫོགས་ལྡན་གྱི་མཁས་མཆོག་ས་བཅུའི་དབང་
ཕྱུག་རྣམས་དང་མཁས་གྲུབ་ནཱ་རོ་པཎ་ཆེན་ལ་སོགས་པ་རྣམས་ཀྱི་གསུངས་པ་བཞིན་
- 155 -



ཀུན་མཁྱེན་ དགོངས་རྒྱན།
དེབ་ཕྲེང་དང་པོ།
ཡིན་ནོ། །འོན་ཀྱང་གསུམ་ལྡན་མར་བཅད་ཕལ་གྱི་སྤྱོད་ཡུལ་མིན་ཏེ། དེ་རྣམས་ཀྱིས་
ནི་དེ་ལྟར་མ་རྟོགས་ཤིང་དེ་ལས་ལོག་པར་འཆད་པ་མང་དུ་སྣང་བའི་ཕྱིར་རོ། །
ལྔ་བ་དོན་དམ་རྟེན་འབྲེལ་དེ་སེམས་ཙམ་ལས་འདས་པས་དེ་ལྟར་སྟོན་ཞིང་
འདོད་པ་རྣམས་སེམས་ཙམ་ལས་འདས་པར་བསྟན་པ་ནི། རྩ་བར། དེ་རྣམས་སེམས་
ཙམ་མིན་པའི་རྒྱུ་མཚན་ནི། །ཞེས་པ་ནས། ག་ལ་རུང་ཞེས་པའི་བར་ཤོ་ལོ་ཀ་གཅིག་
དང་རྐང་བ་གསུམ་བྱུང་། དེའི་ཚིག་དོན་ནི། འགྱུར་མེད་ཡོངས་གྲུབ་ཀྱི་དོན་དམ་དེ་
རྣམས་སེམས་ཙམ་མིན་པའི་རྒྱུ་མཚན་ནི། མཐའ་ཐམས་ཅད་དང་བྲལ་བའི་གཞི་ཡིན་
པའི་ཕྱིར་དང་ཀུན་རྫོབ་ཀྱི་ཆོས་ཐམས་ཅད་ཀྱི་སྟོང་བའི་གཞི་ཡིན་པའི་ཕྱིར་དང་།
དངོས་དང་དངོས་མེད་གང་ཡང་མ་ཡིན་གྱི་དབུས་མ་བར་མ་ཕུང་པོ་གསུམ་པ་ཡིན་
པའི་ཕྱིར་ན་དངོས་སྨྲ་མ་ཡིན་པ་དང་། དངོས་སྨྲ་མ་ཡིན་ན། སེམས་ཙམ་གྱི་གྲུབ་མཐའ་
མི་རུང་སྟེ། སེམས་ཙམ་ཡིན་ན་དངོས་སྨྲ་ཡིན་དགོས་པའི་ཕྱིར་རོ། །གཞན་ཡང་ཀུན་
རྫོབ་གྱི་ཆོས་ཐམས་ཅད་ཀྱིས་སྟོང་བའི་གཞི་དེ་རྣམས་ཐམས་ཅད་རྣམ་ཤེས་ཀྱི་ཆོས་
ལས་འདས་པའི་གཟུང་འཛིན་གཉིས་མེད་ཀྱི་ཡེ་ཤེས་དབྱེར་མེད་ཀྱི་ཚུལ་དུ་འཆང་
བ་ཡིན་པའི་ཕྱིར་དང༌། སྐད་ཅིག་གཅིག་དང་དུ་མ་དང་བྲལ་བ་ཡིན་པའི་ཕྱིར། སྟོང་
གཞི་དེ་དག་དངོས་སྨྲའི་ཆོས་སུ་ག་ལ་རུང་སྟེ་མི་རུང་བའི་ཕྱིར་རོ། །མདོར་ན་ཀུན་
རྫོབ་ཐམས་ཅད་ཀྱིས་གདོད་ནས་སྟོང་ཞིང་དབེན་པ་ལ་དག་པའི་གཞི་དོན་དམ་དེ་
བཞིན་ཉིད་འགྱུར་མེད་ཡོངས་གྲུབ་དེ་སེམས་ཙམ་ལས་ཤིན་ཏུ་འདས་པས་དེ་ལྟར་སྟོན་
ཞིང་འདོད་པ་རྣམས་ཀྱང་སེམས་ཙམ་ལས་ཤིན་ཏུ་འདས་པར་བསྟན་ཏོ། །
- 156 -



བཀའ་བསྡུ་བཞི་བའི་འགྲེལ་བ།
ལྔ་བ་འཁོར་ལོ་བར་བའི་བརྗོད་བྱའི་གཙོ་བོ་ཡང་རང་སྟོང་མེད་དགག་ཙམ་མ་
ཡིན་པར་དོན་དམ་པའི་རྣམ་པ་ཀུན་ལྡན་ཡིན་པར་བསྟན་པ་ནི། རྩ་བར། ཆོས་འཁོར་
གཉིས་པའི་དོན་ཡང་དེ་བཞིན་ཉིད། །ཅེས་པ་ནས། ཐམས་ཅད་ཡིན་ཕྱིར་རོ་ཞེས་པའི་
བར་ཤོ་ལོ་ཀ་བརྒྱད་བྱུང་། དེའི་ཚིག་དོན་ནི། དེ་ལྟར་ཆོས་འཁོར་གསུམ་པའི་དོན་གྱི་
གཙོ་བོ་དེ་བཞིན་ཉིད་ཡིན་པར་མ་ཟད། ཆོས་འཁོར་གཉིས་པའི་དོན་གྱི་གཙོ་བོ་ཡང་
དེ་བཞིན་ཉིད་ཡིན་ལ། དེབཞིན་ཉིད་ཀྱང་དོན་དམ་འདུས་མ་བྱས་ཀྱི་སྟོབས་སོགས་
ཡོན་ཏན་དཔག་ཏུ་ཡས་པ་ཚང་བ་ཡིན་པའི་ཕྱིར། དགག་པ་གཉིས་པོ་གང་རུང་གང་
ཞིག མེད་དགག་མ་ཡིན་པ་དེའི་ཕྱིར་རང་སྟོང་དང་ཅང་མེད་སྟོང་བ་ཆད་པའི་སྟོང་
བ་མིན་ལ། རྣམ་ཀུན་མཆོག་ལྡན་གྱི་སྟོང་གཞི་ཡིན་པའི་ཕྱིར་དང་། འགྱུར་བཅས་ཀྱི་
བདེ་བ་མ་ཡིན་པར་འགྱུར་མེད་མཆོག་གི་བདེ་ཆེན་ཡིན་པའི་ཕྱིར་དང་། པྲ་ཕབ་བརྒྱད་
དང་མཚུངས་པའི་ཕྱག་རྒྱ་ཆེ་བ་དོན་དམ་པའི་བདེ་སྟོང་ངོ་བོ་ཨེ་ཝཾ་གི་ཡི་གེ་ཡིན་པའི་
ཕྱིར་དང་། དེ་ལ་ཕྲ་ཕབ་བརྒྱད་ནི་བསྟན་པ་སྤྱི་འགྲེལ་གྱི་རྣམ་བཤད་ལས། པྲ་ཕབ་
བརྒྱད་ནི། མེ་ལོང་མཐེ་བོང་སྒྲོན་མེ་ཟླ། །ཉི་མ་ཆུ་དང་རལ་གྲི་མིག །པྲ་འབེབས་འཛུགས་
པ་བརྒྱད་རྣམས་ནི། །རྒྱལ་བ་རྣམས་ཀྱིས་པྲ་འབེབས་གསུངས། །ཞེས་གསུངས་སོ། །
ཡང་པྲ་ཕབ་བརྒྱད་དང་མཚུངས་པའི་ཡེ་ཤེས་ཆོས་ཀྱི་སྐུ་དོན་དམ་པའི་ཐིག་ལེ་གྲུ་
གསུམ་ཡིན་པའི་ཕྱིར་དང་། པྲ་ཕབ་བརྒྱད་དང་མཚུངས་པའི་རྡོ་རྗེའི་སྐུ་དོན་དམ་རྡོ་
རྗེ་བྷ་ག་ཡིན་པའི་ཕྱིར་དང་
། པྲ་ཕབ་བརྒྱད་དང་མཚུངས་པའི་སྔགས་ཀྱི་སྐུ་དོན་དམ་
པའི་ཨཱ་ལི་ཀཱ་ལི་ཡིན་པའི་ཕྱིར་དང་། པྲ་ཕབ་བརྒྱད་དང་མཚུངས་པའི་གཡུང་དྲུང་
- 157 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
༠
ད
སྐུ་དོན་དམ་རྡོ་རྗེའི་པད་མ་ཡིན་པའི་ཕྱིར་དང་། པྲ་ཕབ་བརྒྱད་དང་མཚུངས་པའི་ཐེར་
ཟུག་སྐུ་དོན་དམ་པའི་རྡོ་རྗེ་ཟླ་བ་ཉི་མ་ཡིན་པའི་ཕྱིར་དང་། པྲ་ཕབ་བརྒྱད་དང་མཚུངས་
པའི་ཆོས་ཉིད་ཀྱི་སྐུ་དོན་དམ་པའི་རྡོ་རྗེའི་ཁུ་བ་དང་རྡུལ་གཉིས་ཡིན་པའི་ཕྱིར་དང་
།
པྲ་ཕབ་བརྒྱད་དང་མཚུངས་པའི་རྡོ་རྗེའི་དབྱིངས་དོན་དམ་ཆ་མེད་ཀུན་འགྲོ་ཡིན་
པའི་ཕྱིར་དང་། པྲ་ཕབ་བརྒྱུད་དང་མཚུངས་པའི་སྔགས་ཀྱི་དབྱིངས་དོན་དམ་པའི་
རྣམ་བཅུ་དབང་ལྡན་ཡིན་པའི་ཕྱིར་དང་། ཕྲ་ཕབ་བརྒྱད་དང་མཚུངས་པའི་བདེ་བའི་
དབྱིངས་དོན་དམ་ཀུན་རྫོབ་ཀྱི་ལུས་མེད་པའི་རྡོ་རྗེ་ཡིན་པའི་ཕྱིར་དང་། པྲ་ཕབ་
བརྒྱད་དང་མཚུངས་པའི་དབུ་མ་ཆེ་བ་དོན་དམ་པའི་རྡོ་རྗེའི་སྙིང་པོ་ཡིན་པའི་ཕྱིར་
དང༌། ཕྲ་ཕབ་བརྒྱད་དང་མཚུངས་པའི་རྡོ་རྗེ་འཆང་དོན་དམ་རྡོ་རྗེ་སེམས་དཔའ་ལ་
སོགས་པ་ཡིན་པ་དང་། དོན་དམ་རྒྱལ་བའི་ཡུམ་གྱུར་ཤེར་ཕྱིན་སོགས་མདོར་ན།
དོན་དམ་པའི་ཟབ་མོ་མཐར་ཐུག་ཐམས་ཅད་ཡིན་པའི་ཕྱིར་ཏེ། འདི་ཉིད་ཀྱི་བསྡུས་
དོན་འགྲེལ་བ་ལས། འཁོར་ལོ་བར་བའི་བརྗོད་བྱའི་གཙོ་བོ་ཡང་གཞན་སྟོང་ཟབ་མོ་
དེ་བཞིན་ཉིད་ཡིན་ཞིང་། དེ་ཡང་རང་སྟོང་བེམ་སྟོང་ཆད་སྟོང་མེད་དགག་ཡོངས་གཅོད་
དུ་ཅི་ཡང་མ་གྲུབ་ཙམ་པ་དེ་འདྲ་གཏན་ནས་མ་ཡིན་གྱི། ཡོན་ཏན་དཔག་ཡས་ཚང་
བ་རྣམ་ཀུན་མཆོག་ལྡན་གྱི་སྟོང་ཉིད་དོན་དམ་པའི་ཨེ་ཝཾ་ཡེ་ཤེས་སྐུ་རང་བཞིན་འོད་
གསལ། ཡུམ་ཆེན་མོ། རྡོ་རྗེ་སེམས་དཔའ་རྡོ་རྗེ་འཆང་ཤེར་ཕྱིན་ཟབ་མོ་ལ་སོགས་
པ་ཟབ་མོ་མཐར་ཐུག་ཐམས་ཅད་ཡིན་པར་བསྟན་ཏོ། །ཞེས་གསུངས་པའི་ཕྱིར་རོ། །
གོ་རམས་པས་ཀུན་མཁྱེན་ཇོ་ནང་བས་འཁོར་ལོ་བར་བས་བསྟན་བྱའི་སྟོང་ཉིད་ནི་
- 158 -



བཀའ་བསྡུ་བཞི་བའི་འགྲེལ་བ།
ཅང་མེད་སྟོང་རྐྱང་ཉི་ཚེ་བའི་སྟོང་ཉིད་དུ་འདོད། ཅེས་བཤད་པ་དང་། གུང་ཐང་བསྟན་
པའི་སྒྲོན་མེའི་དྲང་ངེས་མཆན་འགྲེལ་ལས་འདིས་ཁོ་རང་གི་ལུགས་ཀྱི་གཞན་སྟོང་
ཆེན་མོ་དེ་འཁོར་ལོ་ཐ་མར་གསུངས་ཡང་བར་བ་ཆད་སྟོང་མེད་དགག་ཙམ་གྱི་རང་
སྟོང་ཞིག་ལས་མ་གསུངས་ལ་རང་སྟོང་དེ་སྟོང་ཉིད་དངོས་མ་ཡིན་པར་འདོད་པའི་
ཕྱིར། ཞེས་གསུངས་པ་དང་། སེ་ར་རྗེ་བཙུན་པའི་ཀར་ལན་ཀླུ་གྲུབ་དགོངས་རྒྱན་ལས།
ཡུམ་རྒྱས་འབྲིང་བསྡུས་གསུམ་ལས་ཆད་སྟོང་མེད་དགག་ཙམ་ཞིག་བསྟན་གྱི་སྔར་
བཤད་པའི་གཞན་སྟོང་ཆེན་མོ་བདེན་གྲུབ་དེ་མ་བསྟན་པར་བཞེད། ཅེས་དང་། ཡང་
དེ་ལས་སྟོང་ཉིད་ཡིན་ན་གཞན་སྟོང་ཆེན་མོ་ཡིན་པས་ཁྱབ་ཅེས་ཀུན་མཁྱེན་ཇོ་ནང་
བ་དང༌། ཀརྨ་བའི་དེ་ལྟར་འདོད་ཅེས་བཀོད་འདུག་ཀྱང་། ཇོ་ནང་རང་ལུགས་ལ་དེ་
ལྟར་ཁས་མི་ལེན་ཏེ་གོང་དུ་བཤད་ཟིན་པའི་བཀའ་བསྡུ་བཞི་བ་ལས། ཆོས་འཁོར་
གཉིས་པའི་དོན་ཡང་དེ་བཞིན་ཉིད། །ཡོན་ཏན་དཔག་ཡས་ཚང་བ་ཡིན་པའི་ཕྱིར། །
མེད་དགག་མ་ཡིན་དེ་ཕྱིར་རང་སྟོང་དང་། །ཅང་མེད་སྟོང་བ་ཆད་པའི་སྟོང་བ་མིན། །
ཞེས་དང། འདི་ཉིད་ཀྱི་རང་འགྲེལ་ལས། ཆོས་འཁོར་གསུམ་པའི་དོན་གྱི་གཙོ་བོ་ཡང་
དེ་བཞིན་ཉིད་ཡིན་པར་མ་ཟད་ཆོས་འཁོར་གཉིས་པའི་དོན་གྱི་གཙོ་བོ་ཡང་དེ་བཞིན་
ཉིད་ཡིན་ལ། དེ་བཞིན་ཉིད་ཀྱང་དོན་དམ་འདུས་མ་བྱས་ཀྱི་སྟོབས་སོགས་ཡོན་ཏན་
དཔག་ཡས་ཚང་བ་ཡིན་པའི་ཕྱིར། མེད་དགག་མ་ཡིན་དེ་ཕྱིར་རང་སྟོང་དང་ཅང་
མེད་སྟོང་བ་ཆད་པའི་སྟོང་བ་མིན་ཞེས་དང་། ཡང་བཀའ་བསྡུ་བཞི་བ་ལས། དེ་ཕྱིར་
རྒྱལ་ཡུམ་རྒྱས་འབྲིང་བསྡུས་ལ་སོགས། །ཆོས་འཁོར་གཉིས་པའི་སྟོང་ཉིད་ཟབ་མོ་
- 159 -



ཀུན་མཁྱེན་དགོངས་རྒྱན།།
དེབ་ཕྲེང་དང་པོ།
དང༌། །སྙིང་པོའི་མདོ་ལྔ་མདོ་བཅུ་ལ་སོགས་པ། །ཆོས་འཁོར་གསུམ་པའི་སྟོང་ཉིད་
ཟབ་མོ་དང་། རྒྱུད་སྡེ་རྣམ་བཞིའི་སྟོང་ཉིད་ཟབ་མོ་སྟེ། །མདོ་རྒྱུད་ཟབ་མོའི་སྟོང་ཉིད་
ཟབ་མོ་ཀུན། །ཀུན་རྫོབ་མ་ཡིན་དོན་དམ་བདེན་པ་ཡིན། །ཞེས་དང་། ཆོས་རྗེ་ཀུན་
མཁྱེན་གྱི་འདི་ཉིད་ཀྱི་བསྡུས་འགྲེལ་ལས། །བཀའ་འཁོར་ལོ་ཐ་མ་གཉིས་དང་། རྒྱུད་
སྡེ་བཞིའི་བརྗོད་བྱའི་གཙོ་བོར་སྟོང་ཉིད་ཟབ་མོ་དེར་གཅིག་ཅིང་ཞེས་པ་ལ་སོགས་
པའི་ལུང་རིགས་དུ་མས་གྲུབ་པ་དང་། གཞན་ཡང་རང་སྟོང་དེ་སྟོང་ཉིད་དངོས་མ་ཡིན་
པར་འདོད་ཟེར་བ་དང་། སྟོང་ཉིད་ཡིན་ན་གཞན་སྟོང་ཡིན་པས་ཁྱབ་པ་འདོད་ཟེར་
བ་གཉིས་མི་འཐད་དེ་ཇོ་ནང་རང་ལུགས་ལ་གོང་དུ་རྒྱས་པར་ལུང་རིགས་ཀྱི་སྒོ་ནས་
བཤད་ཟིན་པ་ལྟར་གཞི་གྲུབ་ན་སྟོང་ཉིད་ཡིན་པས་ཁྱབ་པ་ཁས་བླངས་ནས། སྟོང་
ཉིད་ལམེད་པའི་སྟོང་བ་ཉིད་དང་། ཡོད་པའི་སྟོང་པ་ཉིད་དང་། རང་བཞིན་སྟོང་བ་
ཉིད་གསུམ་ཡོད་ཅིང་། དེས་ན་སྟོང་ཉིད་ཡིན་ན་གཞན་སྟོང་ཡིན་པས་མ་ཁྱབ་པར་
རང་བཞིན་སྟོང་ཉིད་ཡིན་ན་གཞན་སྟོང་ཡིན་པས་ཁྱབ་པ་བཞེད་དོ། །སྐབས་འདིར་
ཁྱད་པར་འདི་ཤེས་པར་བྱ་དགོས་སྟེ། ཇོ་ནང་རང་ལུགས་ལ་འཁོར་ལོ་བར་བ་རུ་
གཙོ་བོར་བསྟན་པའི་སྟོང་ཉིད་དེ་ཟབ་མོ་ཡིན་ཀྱང་། དེང་སང་རང་སྟོང་བར་གྲགས་
པ་རྣམས་ཀྱིས་འཁོར་ལོ་བར་བའི་དགོངས་པ་ཡིན་ཞེས་ཁས་བླངས་པའི་རང་སྟོང་ནི་
ཅང་མེད་སྟོང་རྐྱང་མེད་དགག་ཙམ་ཡིན་པ་དང་དེ་འཁོར་ལོ་བར་བའི་དགོངས་དོན་
མཐར་ཐུག་མ་ཡིན་པར་བཞེད་པ་ཡིན་ཏེ། ཐམས་ཅད་མཁྱེན་པ་ཏཱ་ར་ན་ཐའི་ཟབ་དོན་
ཉེར་གཅིག་ལས། ཀུན་མཁྱེན་ཇོ་ནང་པ་ཆེན་པོ་ནི་ཐལ་རང་གི་ལྟ་བ་འདི་འཁོར་ལོ་
- 160 -



བཀའ་བསྡུ་བཞི་བའི་འགྲེལ་བ།
བར་བ་དང་རིགས་ཚོགས་ཀྱི་དགོངས་པར་རློམ་པ་ཡིན་ཀྱང་། དགོངས་པ་རྨ་མེད་པ་
མ་ཡིན་ལ། རིགས་ཚོགས་དངོས་བསྟན་གྱི་ཚིག་ཕལ་ཆེར་ལ་འབྱོར་བ་ལྟར་སྣང་
ཡང་། མི་འབྱོར་བ་ཡང་མང་དུ་ཡོད་ལ། འཁོར་ལོ་བར་བའི་གཞུང་ཚིག་མང་པོས་
གཞན་སྟོང་གསལ་བར་སྟོན་པས་འཁོར་ལོ་བར་བ་དང་རིགས་ཚོགས་ཀྱི་དངོས་བསྟན་
སྒྲ་ཇི་བཞིན་པ་མ་ཡིན་ནོ། །དེ་ལ་འཁོར་ལོ་བར་བ་དང་རིགས་ཚོགས་ཀྱི་ཚིག་ཕལ་
ཆེར་གྱི་དངོས་བསྟན་ནི་ཐལ་རང་དང་གཞན་སྟོང་གཉིས་ཀ་ལ་མི་འགལ་ཡང་། རང་སྟོང་
བར་གྲགས་པའི་ཐུན་མོང་མ་ཡིན་པའི་གྲུབ་མཐའི་ཁུངས་ལ་འདྲེན་པ་རྣམས་ནི། དེ་
རྣམས་ཉིད་ལ་འཁྲུལ་གཞི་བྱུང་བ་ཡིན་གྱི་གྲུབ་མཐའ་དེ་དང་། མི་སྟོན་ཅིང་དེ་ལས་
གཞན་དེའི་ལུགས་དང་འགལ་ཞིང་གཞན་སྟོང་ཁོ་ན་སྟོན་པ་ཐུན་མོང་མ་ཡིན་པ་རྣམས་
གསལ་ཞིང་རྒྱས་པར་འབྱུང་བ་ཡིན་ལ། ཐལ་རང་གི་ཐུན་མོང་མ་ཡིན་པའི་གྲུབ་མཐའ་
དེང༌ སང་རང་ སྟོང་གི་ལྟ་བར་གྲགས་པ་དེ་མི་སྟོན་ཀྱང་རྒྱལ་བ་སྲས་བཅས་ཀྱི་དགོངས་
པའི་རང་སྟོང་དེ་རྒྱས་པར་བསྟན་ཏོ། །ཞེས་གསུངས་པའི་ཕྱིར་རོ། །འོ་ན་འཁོར་ལོ་
བར་བ་ངེས་དོན་གྱི་མདོ་ཡིན་པར་འགྱུར་རོ་ཞེ་ན། དེ་ཡང་མ་ཡིན་ཏེ། འཁོར་ལོ་བར་
བའི་སྒྲས་ཟིན་ཐམས་ཅད་སྒྲ་ཇི་བཞིན་པར་ཁས་བླངས་མི་རུང་བའི་ཕྱིར་ཏེ་རྒྱལ་
བའི་ཡུམ་ལས། ཆོས་ཀྱི་དབྱིངས་ནི་ཆོས་ཀྱི་དབྱིངས་ཀྱིས་སྟོང་དེ་བཞིན་ཉིད་ནི་དེ་
བཞིན་ཉིད་ཀྱིས་སྟོང་ཞེས་སོགས་ཀྱིས་རང་སྟོང་མ་ཡིན་པ་དག་རང་སྟོང་དུ་སྒྲས་ཟིན་
དུ་སྟོན་པ་གང་ཞིག་དེ་སྒྲ་ཇི་བཞིན་དུ་ཁས་བླངས་མི་རུང་བའི་ཕྱིར་ཏེ། ཡུམ་མདོ་ལས་
རང་སྟོང་མ་ཡིན་པ་དག་རང་སྟོང་དུ་སྒྲའི་ཟིན་ལ་གསུངས་བའི་མདོ་ཚིག་དག་དགོས་
བ 161 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པ་དགོངས་གཞི་དངོས་སམ་སྒྲའི་ཟིན་ལ་གནོད་བྱེད་དང་གསུམ་གྱི་སྒོ་ནས་དྲང་དོན་
དུ་བཀྲལ་བའི་ཚུལ་དབུ་མ་ཆེན་པོའི་གཞུང་རི་ཆོས་ངེས་དོན་རྒྱ་མཚོ་ལས་གསུངས་
པ་འདི་ལྟ་སྟེ། ཇི་སྐད་དུ། གལ་ཏེ་འཁོར་ལོ་གཉིས་པར་ཤེར་ཕྱིན་སྟོན་པའི་ཕྱིར་ངེས་
པའི་དོན་དང་བླ་ན་མེད་པ་ཡིན་པ་ལ་དེ་ལས་བཟློག་པར་བསྟན་པ་ཉིད་ཀྱི་ཕྱིར་
ལུང་འདི་དྲང་དོན་དགོངས་པ་ཅན་ཡིན་ནོ་ཞེ་ན། འདི་ནི་ལེགས་པར་མ་བརྟགས་
པའི་ཚིག་སྟེ་ཤེར་ཕྱིན་སྟོན་པའི་རྒྱུ་མཚན་གྱིས་དྲང་དོན་དང་བླ་ན་ཡོད་པ་ལ་སོགས་
པར་སྟོན་པ་མ་ཡིན་གྱི་རང་སྟོང་མ་ཡིན་པ་རང་སྟོང་དུ་སྟོན་པ་ལ་སོགས་པའི་རྒྱུ་མཚན་
གཞན་རྣམས་ཀྱིས་དེ་ལྟར་སྟོན་པའི་ཕྱིར་རོ། །མ་སྐྱེས་མ་འགགས་གཟོད་མ་ནས་ཞི་
བ་ལ་སོགས་པ་དང་། ཤེར་ཕྱིན་ནི་འཁོར་ལོ་གསུམ་པར་ཡང་སྟོན་ཅིང་རྡོ་རྗེ་ཐེག་པར་
ཡང་སྟོན་ཏེ་མི་གསལ་བ་དང་རབ་ཏུ་གསལ་བ་སྟོན་པའི་རྒྱུ་མཚན་གྱིས་དེ་དག་གི་
དོན་ལ་རྨོངས་པ་དང་མ་རྨོངས་པ་ལ་སོགས་པའི་ཁྱད་པར་ཆེ་བ་དང་ཤིན་ཏུ་ཆེ་བར་
ཡང་ཡོད་དོ།། ཞེས་དང་། གལ་ཏེ་ཆོས་ཀྱི་དབྱིངས་དང་དེ་བཞིན་ཉིད་དང༌། ཡང་
དག་པའི་མཐའ་ལ་སོགས་པ་རང་སྟོང་མ་ཡིན་ན། རྒྱལ་བའི་ཡུམ་ལས་ཆོས་ཀྱི་དབྱིངས་
ནི་ཆོས་ཀྱི་དབྱིངས་ཀྱིས་སྟོང་། དེ་བཞིན་ཉིད་ནི་དེ་བཞིན་ཉིད་ཀྱིས་སྟོང་། ཡང་དག་
པའི་མཐའ་ནི་ཡང་དག་པའི་མཐས་སྟོང་། བསམ་གྱིས་མི་ཁྱབ་པའི་དབྱིངས་ནི་བསམ་
གྱིས་མི་ཁྱབ་པའི་དབྱིངས་ཀྱིས་སྟོང་། ཞེས་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་ནི་
ཤེས་རབ་ཀྱི་ཕ་རོལ་ཏུ་ཕྱིན་པའི་སྟོང་སྟེ་གང་སྟོང་པ་དེ་ནི་ཤེས་རབ་གྱི་ཕ་རོལ་ཏུ་ཕྱིན་
པ་མ་ཡིན་ཏེ་སྐྱེ་བ་མེད་དོ། །ཞེས་པ་ནས་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་
- 162 -



བཀའ་བསྡུ་བཞི་བའི་འགྲེལ་བ།
རྣམ་པ་ཐམས་ཅད་མཁྱེན་པ་ཉིད་ཀྱིས་སྟོང་སྟེ། གང་སྟོང་པ་དེ་ནི་རྣམ་པ་ཐམས་ཅད་
མཁྱེན་པ་ཉིད་མ་ཡིན་ཏེ་སྐྱེ་བ་མེད་དོ། །ཞེས་དང་། ཤེས་རབ་ཀྱི་ཕ་རོལ་ཏུ་ཕྱིན་པ་
ཉིད་ཀྱང་ཤིན་ཏུ་མེད་ན་དེ་ལ་འགྲོ་བའམ་འོང་བ་ལྟ་ག་ལ་ཡོད། ཅེས་པ་ལ་སོགས་པ་
རྒྱ་ཆེར་གསུངས་པའི་དགོངས་པ་གང་ཞེ་ན། དེ་ནི་དྲང་བའི་དོན་དུ་དགོངས་ནས་གསུངས་
པ་སྟེ། དགོངས་པ་ངེས་པར་འགྲེལ་བའི་མདོར་བཅོམ་ལྡན་འདས་ཀྱིས་ཆོས་རྣམས་
ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས། སྐྱེ་བ་མ་མཆིས་པ་ཉིད་དང་། འགག་
པ་མ་མཆིས་པ་ཉིད་དང་། གཟོད་མ་ནས་ཞི་བ་ཉིད་དང་། རང་བཞིན་གྱིས་ཡོངས་སུ་མྱ་
ངན་ལས་འདས་པ་ཉིད་ལས་བརྩམས་ཏེ་ཐེག་པ་ཆེན་པོ་ལ་ཡང་དག་པར་ཞུགས་
པ་རྣམས་ལ་སྟོང་པ་ཉིད་སྨོས་པའི་ཚུལ་གྱིས་ཆེས་ངོ་མཚར་རྨད་དུ་བྱུང་བའི་ཆོས་
ཀྱི་འཁོར་ལོ་གཉིས་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་
བ་དེ་ཡང་བླ་ན་མཆིས་པ། སྐབས་མཆིས་པ་དྲང་བའི་དོན་རྩོད་པའི་གཞིའི་གནས་
སུ་གྱུར་པ་ལགས་སོ་ཞེས་གསུངས་བའི་ཕྱིར་རོ། །དེ་བཞིན་དུ། འཁོར་ལོ་བར་བའི་
གཞུང་གཞན་དང་གཞན་དུ་ཡང་། རང་སྟོང་མ་ཡིན་པ་ལ་རང་སྟོང་དུ་གསུངས་པ་ཐམས་
ཅད་དྲང་དོན་དགོངས་པ་ཅན་ཉིད་དུ་ཁོང་དུ་ཆུད་པར་བྱ་སྟེ། ལེགས་པར་རྣམ་པར་ཕྱེ་
བའི་མན་ངག་ཐུན་མོང་མ་ཡིན་པའི་སྒྲོན་མེ་ལ་བརྟེན་ནས་སོ། །འདིར་དེ་ལྟར་དགོངས་
ཏེ་གསུངས་པའི་དགོས་པ་ནི་ཆོས་ཀྱི་དབྱིངས་ལ་སོགས་པ་དེ་དང་དེར་འཛིན་པ་དང་
འདུ་ཤེས་པ་དང་རྣམ་པར་རྟོག་པ་ཉེ་བར་ཞི་བར་བྱ་བའི་ཕྱིར་རོ། །དེ་ངེས་དོན་ཡིན་
པ་ལ་གནོད་བྱེད་ནི། ཆོས་ཀྱི་དབྱིངས་དང་དེ་བཞིན་ཉིད་དང་ཡང་དག་པའི་མཐའ་
ཐམས་
- 163 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ལ་སོགས་པ་གང་ཡིན་པ་དེ་རྣམས་ཉིད་མཐར་ཐུག་གི་སངས་རྒྱས་སྐུ་བཞི་དང་ཡེ་ཤེས་
ལྔ་དང་ཨེ་ཡིག་དང་བྷ་ག་དང་ཆོས་འབྱུང་དང་ཆུ་སྐྱེས་དང་གསང་བ་དང་གསང་ཆེན་
དང་ཨ་ཡིག་དང་ཤེས་རབ་ཀྱི་ཕ་རོལ་ཏུ་ཕྱིན་མ་དང་སྣ་ཚོགས་ཡུམ་དང་རྡོ་རྗེ་ཕག་
མོ་ལ་སོགས་པ་དང་། ཝཾ་ཡིག་དང་བདེ་བ་ཆེན་པོ་དང་ཐིག་ལེ་དང་རྡོ་རྗེ་དང་ཧེ་རུ་ཀ་
དང་དེ་ཁོ་ན་ཉིད་དང་རང་བྱུང་གི་སངས་རྒྱས་ལ་སོགས་པ་དང་། རྡོ་རྗེ་འཆང་དང་རྡོ་
རྗེ་སེམས་དཔའ་དང་ཨེ་ཝཾ་ཡི་གེ་དང་དུས་ཀྱི་འཁོར་ལོ་དང་རྡོ་རྗེ་འཇིགས་བྱེད་དང་
རྡོ་རྗེ་དབང་ཕྱུག་དང་འཁོར་ལོ་སྡོམ་པ་དང་གསང་བ་འདུས་པ་དང་ཀྱེའི་རྡོ་རྗེ་ལ་སོགས་
པ་དོན་དམ་པའི་ལྷ་དང་སྔགས་དང་རྒྱུད་དང་དཀྱིལ་འཁོར་དང་ཕྱག་རྒྱ་ཐམས་ཅད་
ཡིན་པར་གསུངས་ཤིང་དེ་རྣམས་ཉིད་ཀྱང་ཆོས་ཉིད་དེ་བཞིན་ཉིད་ལ་སོགས་པ་ཡིན་
པར་གསུངས་པའི་ཕྱིར་དང་། དེ་རྣམས་རང་སྟོང་མ་ཡིན་པའི་ཡོན་ཏན་གྱི་ཆོས་སྟོབས་
དང་མི་འཇིགས་པ་ལ་སོགས་པ་མཐའ་ཡས་པའི་བདག་ཉིད་དུ་གསུངས་པའི་ཕྱིར་
རོ། །འདིར་དགོངས་གཞི་ནི་ཆོས་ཀྱི་དབྱིངས་ལ་སོགས་པ་དེ་རྣམས་སུ་འཛིན་པ་དང་།
དེ་རྣམས་ཀྱི་ཁྱབ་པའི་ཆོས་ཅན་ཀུན་རྫོབ་ཐམས་ཅད་རང་སྟོང་ཡིན་པ་ལ་དགོངས་ནས་
དེ་སྐད་གསུངས་པ་སྟེ། གཟུགས་སོགས་ཆོས་ཐམས་ཅད་ལ་ཚན་པ་གསུམ་དུ་གསུངས་
པ་ལས་རང་སྟོང་དུ་གསུངས་པ་རྣམས་ཀུན་བརྟགས་གཞན་དབང་གི་གཟུགས་སོགས་
ལ་དགོངས་པའི་ཕྱིར་རོ། །དེ་བཞིན་དུ་ཆོས་ཀྱི་དབྱིངས་མེད་པའི་ཕྱིར་བྱང་ཆུབ་སེམས་
དཔའ་སྔོན་གྱི་མཐར་མི་དམིགས་སོ། །དེ་བཞིན་ཉིད་དང་ཡང་དག་པའི་མཐའ་དང་
བསམ་གྱིས་མི་ཁྱབ་པའི་དབྱིངས་མེད་པའི་ཕྱིར་བྱང་ཆུབ་སེམས་དཔའ་སྔོན་གྱི་མཐར་
- 164-



བཀའ་བསྡུ་བཞི་བའི་འགྲེལ་བ།
མི་ དམིགས་ སོ་ཞེས་གསུངས་པ་གང་ཡིན་པ་དེ་ཡང་སྔ་མ་བཞིན་དུ་དྲང་དོན་དགོངས་
པ་ཅན་ཡིན་ཏེ། ཆོས་དབྱིངས་དེ་བཞིན་ཉིད་མེད་པ་མ་ཡིན་ཡང་། དེ་ལ་གློ་བུར་བའི་
ཆོས་རྣམས་དབྱེར་མེད་དུ་མེད་པ་ལ་དགོངས་ནས་དེ་སྐད་གསུངས་ཏེ། དེ་དང་དེར་
འདུ་ཤེས་པ་དང་རྣམ་པར་རྟོག་པ་ཞི་བར་བྱ་བའི་དོན་དུའོ། །དེ་བཞིན་དུ་ཆོས་ཀྱི་
དབྱིངས་ངོ་བོ་ཉིད་མེད་པའི་ཕྱིར་བྱང་ཆུབ་སེམས་དཔའ་སྔོན་གྱི་མཐར་མི་དམིགས་
སོ༑ ༑དེ་བཞིན་ཉིད་དང་ཡང་དག་པའི་མཐའ་དང་བསམ་གྱིས་མི་ཁྱབ་པའི་དབྱིངས་
ངོ་བོ་ཉིད་མེད་པའི་ཕྱིར། བྱང་ཆུབ་སེམས་དཔའ་སྔོན་གྱི་མཐར་མི་དམིགས་སོ་ཞེས་
གསུངས་པ་ཡང་། ཆོས་དབྱིངས་དེ་བཞིན་ཉིད་རང་གི་ངོ་བོ་མེད་པ་ལ་དགོངས་པ་མ་
ཡིན་གྱི་གཞན་གློ་བུར་བའི་ཆོས་རྣམས་ཀྱི་ངོ་བོ་ཉིད་མེད་པ་ལ་དགོངས་ནས་དེ་སྐད་
གསུངས་ཏེ། འདིར་ཡང་དགོས་པ་ནི་སྔ་མ་བཞིན་ནོ། །དེ་དག་ངེས་དོན་ཡིན་པ་ལ་
གནོད་བྱེད་ནི། རྒྱལ་བའི་ཡུམ་ཉིད་ལས་ཀྱང་། དེ་བཞིན་གཤེགས་པ་རྣམས་བྱུང་ཡང་
རུང་དེ་བཞིན་གཤེགས་པ་རྣམས་མ་བྱུང་ཡང་རུང་སྟེ། ཆོས་དེ་དག་གི་དེ་བཞིན་ཉིད་དང་།
མ་ནོར་བ་དེ་བཞིན་ཉིད་དང་གཞན་མ་ཡིན་པ་དེ་བཞིན་ཉིད་དང༌། ཆོས་ཉིད་དང་
ཆོས་ཀྱི་དབྱིངས་དང་ཆོས་ཀྱི་གནས་ཉིད་དང་ཆོས་སྐྱོན་མེད་པ་ཉིད་དང་ཡང་དག་
པའི་མཐའ་དང་བསམ་གྱིས་མི་ཁྱབ་པའི་དབྱིངས་ནི་དེ་བཞིན་དུ་གནས་ཏེ་དེ་ལ་
བདག་ཀྱང་མེད། སེམས་ཅན་དང་སྲོག་དང་འགྲོ་བ་དང་གསོ་བ་དང་སྐྱེས་བུ་དང་གང་
ཟག་དང་ཤེད་ཅན་དང་ཤེད་བདག་དང་བྱེད་པ་པོ་དང་ཚོར་བ་པོ་དང་ཤེས་པ་པོ་དང་
མཐོང་བ་པོ་ཡང་མེད་ན། དེ་ལ་གཟུགས་ལྟ་ག་ལ་ཡོད་ཅེས་པ་ནས། རྒ་ཤའི་བར་དུ་
- 165 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ལྟ་ག་ལ་ཡོད། རྟེན་ཅིང་འབྲེལ་བར་འབྱུང་བའི་ཆོས་རྣམས་ལྟ་ག་ལ་ཡོད་དེ། ཆོས་དེ་
དག་མེད་ན་འགྲོ་བ་ལྔའི་འཁོར་བ་གང་ནས་སེམས་ཅན་རྣམས་དགྲོལ་བར་བྱ་བ་དེ་
ལྟ་བུ་དག་ལྟ་ག་ལ་ཡོད། ཅེས་པ་དང་། དཀོན་མཆོག་བརྩེགས་པར་བྱང་ཆུབ་སེམས་
དཔའི་སྡེ་སྣོད་དུ་ཡང་། གཞན་ཡང་ཐམས་ཅད་དུ་སོང་བའི་སྟོང་བ་ཉིད་ནི་ཡོད་དོ། །འདི་
ན་བདག་དང་སེམས་ཅན་དང་སྲོག་དང་སྐྱེས་བུ་དང་གང་ཟག་གོ་ཞེས་བྱ་བ་དེ་ནི་མེད་
དོ། །ཞེས་གསུངས་པའོ། །འདིས་སྟོང་གཞི་དེ་བཞིན་ཉིད་ནི་ནམ་ཡང་མེད་པ་མ་ཡིན་
པ་དང་དེ་ལ་ཀུན་བརྟགས་གཞན་དབང་གི་ཆོས་རྣམས་གདོད་ནས་མེད་པའི་ཕྱིར་དེ་
རྣམས་ཀྱིས་སྟོང་བར་བསྟན་ཏེ། དེས་ན་གཞན་སྟོང་ངོ༌། །ཚུལ་འདིས་ནི། ཡུམ་ཉིད་
ལས། དེ་ལ་གཞན་གྱི་དངོས་པོ་སྟོང་བ་ཉིད་གང་ཞེ་ན། དེ་བཞིན་གཤེགས་པ་རྣམས་
བྱུང་ཡང་རུང་དེ་བཞིན་གཤེགས་རྣམས་མ་བྱུང་ཡང་རུང་སྟེ་ཆོས་ཀྱི་གནས་ཉིད་དང་
ཆོས་ཉིད་དང་ཆོས་ཀྱི་དབྱིངས་ཉིད་དང་ཆོས་སྐྱོན་མེད་པ་ཉིད་དང་དེ་བཞིན་ཉིད་དང་
མ་ནོར་བ་དེ་བཞིན་ཉིད་དང་གཞན་མ་ཡིན་པ་དེ་བཞིན་ཉིད་དང་ཡང་དག་པའི་མཐའ་
ནི་དེ་བཞིན་དུ་གནས་པ་སྟེ། དེ་ལྟར་ཆོས་དེ་དག་གི་གཞན་གྱི་དངོས་པོ་སྟོང་པ་གང་
ཡིན་པ་དེ་ནི་གཞན་གྱི་དངོས་པོ་སྟོང་པ་ཉིད་ཅེས་བྱ། ཞེས་དང་། དེའི་འགྲེལ་བར་ཡང་།
དེ་དག་ལ་ཕུང་པོ་ལ་སོགས་པ་ཆོས་གཞན་རྣམས་ཀྱི་དངོས་པོ་མེད་པ་དེ་ཉིད་གཞན་གྱི་
དངོས་པོ་སྟོང་པ་ཉིད་ཅེས་བྱའོ་ཞེས་གསུངས་པ་ཡང་ལེགས་པར་བཤད་པ་ཡིན་ཏེ།
དེ་ལྟར་ཆོས་ཉིད་དེ་བཞིན་ཉིད་ཀྱི་སྟོང་ལུགས་ནི་རང་གིས་མི་སྟོང་ལ་ཆོས་གཞན་གྱིས་
སྟོང་པའི་གཞིར་གྱུར་པའོ། །འདིར་ཆོས་ཀྱི་གནས་ཉིད་ལ་སོགས་པ་རྣམ་གྲངས་མང་
- 166-



བཀའ་བསྡུ་བཞི་བའི་འགྲེལ་བ།
པོ་ཅན་ཡང་དག་པའི་མཐའ་ནི་སངས་རྒྱས་གཟུགས་ཀྱི་སྐུ་འཇིག་རྟེན་ཏུ་བྱོན་རུང་མ་
བྱོན་རུང་། གང་ཟག་རྣམས་ཀྱིས་རྟོགས་རུང་མ་རྟོགས་རུང་མཐོང་རུང་མ་མཐོང་རུང་
ནམ་ཡང་གཞོམ་དུ་མེད་ཅིང་སྤང་དུ་མི་རུང་བར་དེ་བཞིན་ཉིད་དུ་འགྱུར་བ་མེད་ཅིང་
སྔ་ཕྱི་ཁྱད་པར་མེད་པར་རྟག་ཏུ་ཆ་མེད་ཀུན་འགྲོ་ཀུན་ཁྱབ་ཏུ་བཞུགས་པ་སྟེ་དེ་ནི་
རང་གི་ངོ་བོས་མི་སྟོང་བའི་དོན་ཡིན་ནོ། །དེ་ལ་གཞན་གྱི་དངོས་པོ་རྣམས་ཀྱིས་སྟོང་
པ་ནི། བདག་དང་སེམས་ཅན་དང་སྲོག་དང་འགྲོ་བ་དང་གསོ་བ་དང་སྐྱེས་བུ་ལ་སོགས་
པ་ཀུན་བརྟགས་ཀྱི་ཆོས་རྣམས་ཀྱིས་སྟོང་ཞིང་གཞན་དབང་གི་གཟུགས་ལ་སོགས་
ཀུན་རྫོབ་ཀྱི་ཕུང་པོ་དང་ཁམས་དང་སྐྱེ་མཆེད་དང་རྟེན་ཅིང་འབྲེལ་བར་འབྱུང་བའི་
ཆོས་རྣམས་དང༌། འགྲོ་བ་ལྔའི་འཁོར་བར་འཁོར་བའི་སེམས་ཅན་རྣམས་ཀྱིས་ཀྱང་
གདོད་ནས་སྟོང་པ་ནི་གཞན་གྱི་དངོས་པོ་རྣམས་ཀྱིས་སྟོང་པའི་དོན་ཡིན་ལ། གང་ཞིག་
གང་ན་མེད་པ་དེ་དེས་སྟོང་པ་དང་སྟོང་པའི་ལྷག་མའམ་གཞི་གང་ཡིན་པ་དེ་ནམ་ཡང་
ཡོད་པའི་དོན་ཡང་དེ་ཡིན་ནོ། །ཚུལ་འདི་ནི། ཡུམ་ཉིད་ལས། ཆོས་ཀྱི་དབྱིངས་སྟོང་
པ་ཉིད་ཀྱི་ཕྱིར་བྱང་ཆུབ་སེམས་དཔའ་སྔོན་གྱི་མཐར་མི་དམིགས་སོ། །དེ་བཞིན་ཉིད་
དང་། ཡང་དག་པའི་མཐའ་དང་། བསམ་གྱི་མི་ཁྱབ་པའི་དབྱིངས་སྟོང་པ་ཉིད་ཀྱི་ཕྱིར་
བྱང་ཆུབ་སེམས་དཔའ་སྔོན་ཀྱི་མཐར་མི་དམིགས་སོ། །ཞེས་གསུངས་པའི་སྟོང་ཚུལ་
ཡང་ལེགས་པར་བཤད་པ་ཡིན་ནོ། །དེ་བཞིན་དུ་ཆོས་ཀྱི་དབྱིངས་དབེན་པའི་ཕྱིར་
བྱང་ཆུབ་སེམས་དཔའ་སྔོན་གྱི་མཐར་མི་དམིགས་སོ། །དེ་བཞིན་ཉིད་དང་ཡང་དག་
པའི་མཐའ་དང་བསམ་གྱིས་མི་ཁྱབ་པའི་དབྱིངས་ དབེན་པའི་ཕྱིར་བྱང་ཆུབ་སེམས་
- 167-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དཔའ་སྔོན་གྱི་མཐར་མི་དམིགས་སོ་ཞེས་གསུངས་པ་ལ་ཡང་། རང་གིས་དབེན་པ་
མ་ཡིན་ཡང་གཞན་གྱིས་དབེན་པའི་ཚུལ་ཁོང་དུ་ཆུད་པར་བྱ་ཞིང་། མ་གྲུབ་པ་དང་
དག་པ་དང་རྣམ་པར་དག་པ་དང་ཡོངས་སུ་དག་པ་དང་འགག་པ་དང་འགོག་པ་དང་
ཟད་པ་དང་བྲལ་བ་དང་རྣམ་པར་བྲལ་བ་དང་རྣམ་པར་བྱང་བ་དང་སྤངས་པ་ཞེས་པ་
ལ་སོགས་པའི་སྐབས་མང་པོར་ཡང་ལེགས་པར་བཤད་པའི་མན་ངག་གི་གནད་ཟབ་
མོ་ཐུན་མོང་མ་ཡིན་པ་འདི་ཡང་དང་ཡང་དུ་དྲན་པར་བྱས་ནས་རང་གི་དངོས་པོ་སྟོང་
པ་ཉིད་དང༌། གཞན་གྱི་དངོས་པོ་སྟོང་པ་ཉིད་ཀྱི་དོན་དང་། སྟོང་པའི་སྟོང་པ་ཉིད་
དང་མི་སྟོང་པའི་སྟོང་པ་ཉིད་ཀྱི་དོན་དང་། དངོས་པོ་མེད་པ་སྟོང་པ་ཉིད་དང་། དངོས་
པོ་མེད་པའི་ངོ་བོ་ཉིད་སྟོང་བ་ཉིད་ཀྱི་དོན། དགག་བྱའི་ཆོས་ཀྱིས་སྟོང་ཙམ་དང་། སྟོང་
པའི་གཞི་ཆོས་ཉིད་དེ་བཞིན་ཉིད་ལ་སོགས་པ་རྣམས་གྲངས་མང་པོ་ཅན་གྱི་སྟོང་པ་
ཉིད་ལེགས་པར་ཁོང་དུ་ཆུད་པར་བྱའོ། །དེ་བཞིན་དུ་ཐམས་ཅད་ཤེས་པ་ཉིད་ནི་ཐམས་
ཅད་ཤེས་པ་ཉིད་ཀྱིས་སྟོང་། ལམ་གྱི་རྣམ་པར་ཤེས་པ་ཉིད་ནི་ལམ་གྱི་རྣམ་པར་ཤེས་
པ་ཉིད་ཀྱིས་སྟོང༌། རྣམ་པ་ཐམས་ཅད་མཁྱེན་པ་ཉིད་ནི་རྣམ་པ་ཐམས་ཅད་མཁྱེན་
པ་ཉིད་ཀྱིས་སྟོང་། །ཞེས་དང་། དེ་བཞིན་གཤེགས་པའི་སྟོབས་བཅུ་དང་། མི་འཇིགས་
པ་བཞི་དང་སོ་སོར་ཡང་དག་པར་རིག་པ་བཞི་དང་སངས་རྒྱས་ཀྱི་ཆོས་མ་འདྲེས་པ་
བཅོ་བརྒྱད་ཤིན་ཏུ་མེད་ཅིང་མི་དམིགས་ན་དེ་མངོན་པར་འགྲུབ་པར་འགྱུར་བ་ལྟ་ག་
ལ་ཡོད། ཅེས་དང༌། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཤིན་ཏུ་མེད་ཅིང་མི་དམིགས་ན་དེ་མངོན་པར་འགྲུབ་པར་འགྱུར་བ་
- 168 -



བཀའ་བསྡུ་བཞི་བའི་འགྲེལ་བ། །
ལྟ་ག་ལ་ཡོད། ཅེས་དང་། དེ་བཞིན་གཤེགས་པའི་སྟོབས་རྣམས་དང་མི་འཇིགས་པ་
རྣམས་དང་སོ་སོར་ཡང་དག་པར་རིག་པ་རྣམས་དང་། སངས་རྒྱས་ཀྱི་ཆོས་མ་འདྲེས་
པ་རྣམས་ནི་སངས་རྒྱས་ཀྱི་ཆོས་མ་འདྲེས་པ་རྣམས་ཀྱིས་སྟོང་སྟེ། དེ་ཅིའི་ཕྱིར་ཞེ་ན།
སྟོང་བ་ཉིད་ལ་འཕགས་པའི་བདེན་པ་དང་། སངས་རྒྱས་ཀྱི་ཆོས་མ་འདྲེས་པ་རྣམས་ཀྱི་
བར་དུ་མེད། བྱང་ཆུབ་སེམས་དཔའ་མེད་དོ། །ཞེས་སོགས་དང་། ཐམས་ཅད་མཁྱེན་
པ་མེད་པའི་ཕྱིར་བྱང་ཆུབ་སེམས་དཔའ་སྔོན་གྱི་མཐར་མི་དམིགས་སོ། །ཐམས་ཅད་
མཁྱེན་པ་སྟོང་པ་ཉིད་དང་དབེན་པ་དང་ངོ་བོ་ཉིད་མེད་པའི་ཕྱིར་བྱང་ཆུབ་སེམས་
དཔའ་སྔོན་གྱི་མཐར་མི་དམིགས་སོ་ཞེས་སོགས་རྣམས་ལ་ཡང་རང་སྟོང་དངོས་པོ་
མེད་པ་སྟོང་པ་ཉིད་དང༌། གཞན་སྟོང་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་
ཚུལ་ལེགས་པར་རྟོགས་དགོས་སོ།། དེ་ལ་ཐམས་ཅད་ཤེས་པ་ཉིད་དང་། ལམ་གྱི་
རྣམ་པ་ཤེས་པ་ཉིད་དང་
། རྣམ་པ་ཐམས་ཅད་མཁྱེན་པ་ཉིད་དང་སྟོབས་དང་མི་འཇིགས་
པ་དང་སོ་སོར་ཡང་དག་པར་རིག་པ་དང་། སངས་རྒྱས་ཀྱི་ཆོས་མ་འདྲེས་པ་རྣམས་དང་
སངས་རྒྱས་དང་བྱང་ཆུབ་དང་བྱང་ཆུབ་སེམས་དཔའ་ལ་སོགས་པ་རྣམས་ལ་བདེན་
པ་གཉིས་ཀྱི་རྣམ་དབྱེ་ཤེས་ན་ཐུབ་པའི་བཀའ་ལ་མི་རྨོངས་པར་འགྱུར་རོ། །དེ་ལ་དོན་
དམ་པའི་སྟོབས་བཅུ་ལ་སོགས་པ་ནི་སྟོང་གཞི་ཆོས་ཉིད་འདུས་མ་བྱས་ཀྱི་དབྱིངས་
ཉིད་ཡིན་པའི་ཕྱིར་མཐར་ཐུག་འགོག་པའི་བདེན་པའོ། །ཀུན་རྫོབ་ཀྱི་སྟོབས་བཅུ་ལ་
སོགས་པ་ནི་འདུས་བྱས་མི་རྟག་པ་ལམ་གྱི་བདེན་པར་གཏོགས་པ་ཡིན་པའི་ཕྱིར་རང་
སྟོང་ངོ་ཞེས་པ་དོན་ལ་གནས་པའོ།། དེ་ལྟ་བས་ན་རང་སྟོང་དུ་གནས་པ་རྣམས་རང་
རང་
- 169 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
སྟོང་དུ་སྟོན་པ་ལ་ནི་འགལ་བ་ཅུང་ཟད་ཀྱང་མེད་ཅིང་རང་སྟོང་མ་ཡིན་པ་ལ་རང་སྟོང་
དུ་གསུངས་པ་ཇི་སྙེད་ཡོད་པ་རྣམས་ནི་སྔར་བསྟན་པ་བཞིན་དུ་དྲང་དོན་དགོངས་པ་
ཅན་ཉིད་དུ་རིག་པར་བྱའོ། །འདི་ལ་དགོངས་ནས་འཕགས་པ་རྔ་བོ་ཆེ་ཆེན་པོའི་མདོར་
ཡང་། བཅོན་ལྡན་འདས་ཐེག་པ་ཆེན་པོ་ལ་ཡང་སྟོང་པ་ཉིད་ཀྱི་དོན་སྟོན་པའི་མདོ་
མང་དུ་མཆིས་ལགས་སོ། །བཅོན་ལྡན་འདས་ཀྱིས་བཀའ་སྩལ་པ་སྟོང་པ་ཉིད་སྟོན་
པ་གང་ཅི་ཡང་རུང་བ་དེ་ཐམས་ཅད་ནི་དགོངས་པ་ཅན་དུ་རིག་པར་བྱ་ལ། བླ་ན་མེད་
པའི་མདོ་འདི་ལྟ་བུ་འདི་དག་ནི་དགོངས་པ་ཅན་མ་ཡིན་པར་རིག་པར་བྱའོ། །ཞེས་
པ་ལ་སོགས་པ་གསུངསསོ། །དེ་ལ་འདུས་བྱས་མི་རྟག་པར་གཏོགས་པ་ནི། ཡུམ་ཆེན་
མོར། རབ་འབྱོར་འདུས་བྱས་ཀྱིས་ཆོས་ཞེས་བྱ་བ་ནི་འདོད་པའི་ཁམས་དང་གཟུགས་
ཀྱི་ཁམས་དང་གཟུགས་མེད་པའི་ཁམས་དང་། གཞན་ཡང་དེ་མ་ཡིན་པའི་འདུས་བྱས་
ཀྱི་ཁམས་སུ་གཏོགས་པའི་ཆོས་རྣམས་དང་དྲན་པ་ཉེ་བར་བཞག་པ་བཞི་དང་ཡང་
དག་པར་སྤོང་བ་བཞི་དང་རྫུ་འཕྲུལ་གྱི་རྐང་བ་བཞི་དང་དབང་པོ་ལྔ་དང༌། སྟོབས་
ལྔ་དང་། བྱང་ཆུབ་ཀྱི་ཡན་ལག་བདུན་དང་། འཕགས་པའི་ལམ་ཡན་ལག་བརྒྱད་དང་།
འཕགས་པའི་བདེན་པ་བཞི་དང་། བསམ་གཏན་བཞི་དང༌། ཚད་མེད་པ་བཞི་དང་།
གཟུགས་མེད་པའི་སྙོམས་པར་འཇུག་པ་བཞི་དང་། རྣམ་པར་ཐར་པ་བརྒྱད་དང་། མཐར་
གྱི་གནས་པའི་སྙོམས་པར་འཇུག་པ་དགུ་དང༌། སྟོང་པ་ཉིད་དང་། མཚན་མ་མེད་པ་
དང་སྨོན་པ་མེད་པ་དང་། མངོན་པར་ཤེས་པ་ལྔ་དང༌། ཕ་རོལ་ཏུ་ཕྱིན་པ་དྲུག་དང་།
སྟོང་པ་ཉིད་ཐམས་ཅད་དང་ཏིང་ངེ་འཛིན་ཐམས་ཅད་དང་། གཟུངས་ཀྱི་སྒོ་ཐམས་
- 170-



བཀའ་བསྡུ་བཞི་བའི་འགྲེལ་བ།
ཅད་དང་། དེ་བཞིན་གཤེགས་པའི་སྟོབས་བཅུ་དང་། མི་འཇིགས་པ་བཞི་དང་། སོ་
སོར་ཡང་དག་པར་རིག་པ་བཞི་དང་། བྱམས་པ་ཆེན་པོ་དང་། སྙིང་རྗེ་ཆེན་པོ་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དག་སྟེ། དེ་དག་ནི་འདུས་བྱས་ཀྱི་ཆོས་
ཞེས་བྱའོ་ཞེས་གསུངས་ཏེ། འདིར་འདུས་བྱས་ཀྱི་དྲན་པ་ཉེར་བཞག་ནས་སངས་རྒྱས་
ཀྱི་ཆོས་མ་འདྲེས་པའི་བར་ནི་ལམ་གྱི་བདེན་པར་གཏོགས་པའི་ཕྱིར་རང་སྟོང་ངོ་། །
དེ་བཞིན་དུ་དཀོན་མཆོག་བརྩེགས་པའི་ཡབ་སྲས་མཇལ་བའི་མདོར་ཡང་ ། སངས་
རྒྱས་བརྡའ་ཙམ་ཉིད་ལགས་ཏེ། །དེ་བཞིན་སྟོབས་དང་ཡེ་ཤེས་དང་། །མི་འཇིགས་
བཞི་ཡང་དེ་བཞིན་དུ། །ཀུན་རྫོབ་ཅེས་ནི་ཐུབ་པས་གསུངས། །ཞེས་དང་། ཡུམ་ལས་
ཀྱང་། ཤེས་རབ་ཀྱི་ཕ་རོལ་ཏུ་ཕྱིན་པ་མི་རྟག་པ་སྟེ། གང་དང་ཡང་བྲལ་བས་མ་ཡིན་
ནོ། །ཞེས་པ་ནས། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་དུ་མི་རྟག་པ་
སྟེ་གོང་དང་ཡང་བྲལ་བའི་མ་ཡིན་ནོ། །ཞེས་སོགས་དང་། སྦྱིན་པའི་ཕར་ཕྱིན་ནས།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་མངོན་པར་རྫོགས་པར་འཚང་མི་རྒྱའོ། །རབ་འབྱོར་དེ་ཅིའི་ཕྱིར་ཞེ་ན།
འདི་ལྟར་ཆོས་དེ་དག་ནི་ཐམས་ཅད་ཀྱང་འདུས་བྱས་པ་མངོན་པར་འདུས་བྱས་པ་
སྟེ་འདུས་བྱས་པ་དང་མངོན་པར་འདུས་བྱས་པའི་ཆོས་ཀྱི་ནི་རྣམ་པ་ཐམས་ཅད་མཁྱེན་
པ་ཉིད་ཐོབ་པར་མི་ནུས་སོ། །རབ་འབྱོར་འོན་ཀྱང་ཆོས་དེ་དག་ནི་ཐམས་ཅད་ཀྱང་
ལམ་སྒྲུབ་པ་དང་། ལམ་བསྐྱེད་པའི་རྒྱུར་འགྱུར་བ་སྟེ། འབྲས་བུ་ཐོབ་པའི་ཕྱིར་ནི་
མ་ཡིན་ནོ། །ཞེས་གསུངས་སོ། །འདི་ལ་དོན་དམ་འདུས་མ་བྱས་འགོག་པའི་བདེན་
-171-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པས་བསྡུས་པའི་སྟོབས་བཅུ་ལ་སོགས་པ་ནི། བཅོམ་ལྡན་འདས་འཇིག་རྟེན་དབང་
ཕྱུག་གི་ཞལ་སྔ་ནས། ཕྱག་རྒྱ་ཆེན་པོ་ནི་རང་བཞིན་མེད་པའི་ཆོས་ཐམས་ཅད་ཀྱི་མཚན་
ཉིད་རྣམ་པ་ཐམས་ཅད་ཀྱི་མཆོག་དང་ལྡན་པ། ཤེས་རབ་ཀྱི་ཕ་རོལ་ཏུ་ཕྱིན་མ་སངས་
རྒྱས་ཐམས་ཅད་བསྐྱེད་པར་མཛད་པའོ། །ཆོས་འབྱུང་གི་སྒྲས་ཀྱང་དེ་བརྗོད་དེ། ཆོས་
འབྱུང་གང་ལས་ རང་བཞིན་མེད་པའི་ཆོས་ཐམས་ཅད་འབྱུང་བར་འགྱུར་བའོ། །
རང་བཞིན་མེད་པའི་ཆོས་རྣམས་ནི་སྟོབས་བཅུ་དང་མི་འཇིགས་པ་ལ་སོགས་པ་ཆོས་
ཀྱི་ཕུང་པོ་བརྒྱད་ཁྲི་བཞི་སྟོང་རྣམས་སོ། །དེ་རྣམས་འབྱུང་བར་འགྱུར་བ་ནི་ཆོས་འབྱུང་
སྟེ་སངས་རྒྱས་ཀྱི་ཞིང་ངོ། །སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་གནས་
ཏེ་བདེ་བའི་གནས་དང་སྐྱེ་བའི་གནས་སོ། །གང་ལས་ཁྲག་དང་གཅི་བ་དང་ཁུ་བ་རྣམས་
འབྱུང་བ་དེ་ནི་ཆོས་འབྱུང་མ་ཡིན་ནོ། །འདིར་འཁོར་བ་པ་རྣམས་ཀྱི་ཆགས་པ་དང་
ཆགས་བྲལ་གྱི་ཞིང་ནི་དེ་བཞིན་གཤེགས་པ་རྣམས་ཀྱི་མ་ཡིན་ནོ། །དེའི་ཕྱིར་ཆོས་
འབྱུང་ནི་ཆོས་ཀྱི་དབྱིངས་ཀྱི་རང་བཞིན་ཅན་སྣ་ཚོགས་ཡུམ་བཅོམ་ལྡན་འདས་དུས་
ཀྱི་འཁོར་ལོས་འཁྱུད་པ་དུས་ཐམས་ཅད་དུ་སྒྲུབ་པ་ཐམས་ཅད་དང་བྲལ་བའོ་ཞེས་
སོགས་དང་། རྒྱལ་བ་བྱམས་པའི་ཞལ་སྔ་ནས་ཀྱང་། དང་པོའི་སྐུ་ནི་སྟོབས་ལ་སོགས། །
བྲལ་བའི་ཡོན་ཏན་རྣམས་དང་ལྡན། །ཞེས་ཆོས་སྐུ་འདུས་མ་བྱས་ཀྱི་ཡོན་ཏན་ཐམས་
ཅད་གློ་བུར་དྲི་མ་བྲལ་བ་ཙམ་གྱིས་ཐོབ་པའི་ཕྱིར་བྲལ་བའི་ཡོན་ཏན་ཏེ་འདིར་སུམ་
ཅུ་རྩ་གཉིས་ནི་གཙོ་བོ་བསྡུས་པའོ། །རྣམ་པའི་རབ་ཏུ་དབྱེ་བ་རྒྱས་པར་ནི་བགྲང་བ་
ལས་འདས་ཤིང་མཐའ་ཡས་པར་གསུངས་ཏེ། འོད་གསལ་བྱས་མིན་དབྱེར་མེད་པར། །
- 172 -



བཀའ་བསྡུ་བཞི་བའི་འགྲེལ་བ།
འཇུག་ཅན་གང་གཱའི་ཀླུང་གི་ནི། །རྡུལ་ལས་འདས་པའི་སངས་རྒྱས་ཀྱི། །ཆོས་རྣམས་
ཀུན་དང་ལྡན་པ་ཉིད། །ཅེས་དང་།རྣམ་དབྱེ་མེད་པའི་མཚན་ཉིད་ཅན། བླ་མེད་ཆོས་
ཀྱི་སྟོང་མ་ཡིན། །ཞེས་དང། དེའི་འགྲེལ་བར་ཡང་། དེས་ན་དེ་བཞིན་གཤེགས་པའི་
སྙིང་པོ་ནི་རྣམ་པར་དབྱེར་ཡོད་པ། བྲལ་ཤེས་པ། ཉོན་མོངས་པའི་སྦུབས་ཐམས་ཅད་
ཀྱིས་ནི་སྟོང་པ་ཡིན་ལ། རྣམ་པར་དབྱེར་མེད་པ་བྲལ་མི་ཤེས་པ། བསམ་གྱིས་མི་ཁྱབ་
པའི་སངས་རྒྱས་ཀྱི་ཆོས་གང་གཱའི་ཀླུང་གི་བྱེ་མ་སྙེད་ལས་འདས་པའི་ནི་མི་སྟོང་ངོ༌། །
ཞེས་དཔལ་ཕྲེང་གི་མདོ་དྲང་ཤིང་རྣམ་པར་དབྱེ་བ་མེད་ཆོས་ཕྱིར་ཞེས་པའི་འགྲེལ་
བར་ཡང་། དེ་ལ་དྲི་མ་མེད་པའི་སངས་རྒྱས་ཀྱི་ཡོན་ཏན་ནི་གཅིག་ཏུ་ཀུན་ནས་ཉོན་
མོངས་པའི་སོ་སོ་སྐྱེ་བོའི་ས་ལ་ཡང་རྣམ་པར་དབྱེར་མེད་པར། ཆོས་ཉིད་སྔ་ཕྱི་ཁྱད་
པར་མེད་པར་ཡོད་པའི་ཕྱིར་གནས་འདི་བསམ་གྱིས་མི་ཁྱབ་སྟེ། ཞེས་དབུ་མ་པ་ཆེན་
པོ་འཕགས་པ་ཐོགས་མེད་ཞབས་ཀྱི་ཞལ་སྔ་ནས་གསུངས་སོ། །དེ་ལྟར་ཆོས་འབྱུང་
ཕྱག་རྒྱ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་མ་སྣ་ཚོགས་ཡུམ། ཆོས་དབྱིངས་དེ་བཞིན་
ཉིད་དང་དབྱེར་མེད་ཅིང་འབྲལ་མི་ཤེས་ལ། རང་བཞིན་མེད་པའི་སྟོབས་བཅུ་ལ་སོགས་
པ་དོན་དམ་པའི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ངམ་བསམ་གྱིས་མི་ཁྱབ་པའི་སངས་
རྒྱས་ཀྱི་ཆོས་གང་གཱའི་ཀླུང་གི་བྱེ་མ་སྙེད་ལས་འདས་པ་ནི་ཆོས་ཉིད་འདུས་མ་བྱས་
ཡང་དག་པའི་མཐའི་ཡོན་ཏན་ཡིན་པའི་ཕྱིར། རང་སྟོང་མ་ཡིན་གྱི། སྟོང་གཞི་དངོས་
པོ་མེད་པའི་ངོ་བོ་ཉིད་སྟོང་པ་ཉིད་དང་གཞན་གྱི་དངོས་པོ་སྟོང་པ་ཉིད་དང་མི་སྟོང་བའི་
སྟོང་བ་ཉིད་དོ། །ཡུམ་ཆེན་མོར་ཡང་། རབ་འབྱོར་འདུས་མ་བྱས་ཀྱི་ཆོས་ཞེས་བྱ་བ་
- 173 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ནི། གང་ལ་སྐྱེ་བ་མེད་ཅིང་འཇིག་པ་མེད་པ་དང་། གནས་པ་ལས་གཞན་དུ་འགྱུར་བ་
མེད་པ་སྟེ་འདོད་ཆགས་ཟད་པ། ཞེ་སྡང་ཟད་པ། གཏི་མུག་ཟད་པ། དེ་བཞིན་ཉིད་མ་
ནོར་བ་དེ་བཞིན་ཉིད། གཞན་མ་ཡིན་པ་དེ་བཞིན་ཉིད། ཆོས་ཉིད། ཆོས་ཀྱི་དབྱིངས་
ཆོས་སྐྱོན་མེད་པ་ཉིད་བསམ་གྱིས་མི་ཁྱབ་པའི་དབྱིངས་ཡང་དག་པའི་མཐའ་སྟེ་རབ་
འབྱོར་དེ་དག་ནི་འདུས་མ་བྱས་ཀྱི་ཆོས་ཞེས་བྱའོ། །ཞེས་དང་ཚེ་དང་ལྡན་པ་ཤཱ་ར་དྭ་
ཏེའི་བུ་གཞན་ཡང་ཆོས་ཐམས་ཅད་ནི་དགེ་བ། ཆོས་ཐམས་ཅད་ནི་ཁ་ན་མ་ཐོ་བ་མེད་
པ། ཆོས་ཐམས་ཅད་ནི་ཟག་པ་མེད་པ། ཆོས་ཐམས་ཅད་ནི་ཉོན་མོངས་པ་མེད་པ།
ཆོས་ཐམས་ཅད་ནི་རྣམ་པར་བྱང་བ། ཆོས་ཐམས་ཅད་ནི་འཇིག་རྟེན་དཔེ་ལས་འདས་
པ། ཆོས་ཐམས་ཅད་ནི་འདུས་མ་བྱས་པ་སྟེ། གང་དང་ཡང་བྲལ་བའི་མ་ཡིན་ནོ་ཞེས་
པས། རང་བཞིན་གྱིས་འཇིག་རྟེན་ལས་འདས་ཤིང་རྣམ་པར་བྱང་བ། དོན་དམ་པའི་
དགེ་བ། འདུས་མ་བྱས་པའི་ཡོན་ཏན་གྱི་ཆོས་གང་གཱའི་ཀླུང་གི་བྱེ་མ་སྙེད་ལས་འདས་
པ་ཞེས་གང་གསུངས་པ་དེ་དག་ཁོང་དུ་ཆུད་པར་བྱའི་འདི་དག་ཀུན་རྫོབ་ཀྱི་ཆོས་ནི་
མ་ཡིན་ནོ། །དེ་བཞིན་དུ་དཀོན་མཆོག་བརྩེགས་པར། སངས་རྒྱས་ཀྱི་ཡུལ་བསམ་
གྱིས་མི་ཁྱབ་པའི་མདོར་ཡང་། དགེ་སློང་དག་མ་སྐྱེས་པ་དང་། མ་བྱུང་བ་དང་། མ་
བྱས་པ་དང༌། མངོན་པར་འདུས་མ་བྱས་པ་དང་། མངོན་པར་འདུ་མི་བྱེད་པ་ནི་ཡོད་
དེ། དགེ་སློང་དག མ་སྐྱེས་པ་དང་། མ་བྱུང་བ་དང་། མ་བྱས་པ་དང་། མངོན་ པར་
འདུས་མ་བྱས་པ་དང་། མངོན་པར་འདུ་མི་བྱེད་པ་ནི་མེད་པ་མ་ཡིན་ནོ། །ཞེས་པ་ལ་
སོགས་པའི་དོན་ཡང་སྔར་བཤད་པ་དེ་དག་ཉིད་ཀྱིས་ལེགས་པར་བཤད་པ་ཡིན་ནོ། །
- 174 -



བཀའ་བསྡུ་བཞི་བའི་འགྲེལ་བ།
དེ་ལྟར་རང་བཞིན་མེད་པའི་སྟོབས་བཅུ་ལ་སོགས་པ་དོན་དམ་པའི་སངས་རྒྱས་ཀྱི་
ཆོས་གང་གཱའི་ཀླུང་གི་བྱེ་མ་སྙེད་ལ་སོགས་པ་རང་བཞིན་གྱིས་ལྷུན་གྲུབ་ཏུ་ཚང་པའི་
བདག་ཉིད་ཆོས་ཉིད་ཀྱི་གཟུགས་ སོགས་ནི་གློ་བུར་དྲི་མའི་གཟུགས་ སོགས་ འགགས་
པས་ཐོབ་པར་གསུངས་ཏེ། མྱ་ངན་འདས་ཆེན་དུ། བཅོམ་ལྡན་འདས་ཀྱི་ཚེ་དང་ལྡན་
པ་ཀུན་ཤེས་ཀོའུ་དི་ནྱ་ལ་འདི་སྐད་ཅེས་བཀའ་བསྩལ་ཏོ། །གཟུགས་ནི་མི་རྟག་པ་སྟེ་
གཟུགས་འགགས་པའི་རྐྱེན་གྱིས་རྣམ་པར་གྲོལ་བ་རྟག་ཏུ་གནས་པའི་གཟུགས་ཐོབ་
པར་འགྱུར་རོ། །ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པ་ཡང་མི་
རྟག་པ་སྟེ་རྣམ་པར་ཤེས་པ་འགགས་པའི་རྐྱེན་གྱིས་རྣམ་པར་གྲོལ་བ་རྟག་ཏུ་གནས་
པའི་རྣམ་པར་ཤེས་པ་ཐོབ་པར་འགྱུར་རོ། །ཀོའུ་དི་ནྱ་གཟུགས་ནི་སྡུག་བསྔལ་བ་སྟེ།
གཟུགས་འགགས་པའི་རྐྱེན་གྱིས་རྣམ་པར་གྲོལ་བའི་གཟུགས་བདེ་བ་ཐོབ་པར་འགྱུར་
རོ། །ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པའི་བར་དུ་ཡང་དེ་བཞིན་
དུ་རྒྱས་པར་རིག་པར་བྱའོ། །ཀོའུ་དི་ནྱ་གཟུགས་ནི་སྟོང་བའོ། །སྟོང་བའི་གཟུགས་
འགགས་པའི་རྐྱེན་གྱིས་སྟོང་བ་མ་ཡིན་པའི་གཟུགས་ཀྱི་རྣམ་པར་གྲོལ་བ་ཐོབ་པར་
འགྱུར་ཏེ། ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པའི་བར་དུ་ཡང་
དེ་བཞིན་དུ་རྒྱས་པར་རིག་པར་བྱའོ། །ཀོའི་དི་རྒྱ་གཟུགས་ནི་བདག་མེད་པའོ། །
གཟུགས་འགགས་པའི་རྐྱེན་གྱིས་རྣམ་པར་གྲོལ་བའི་གཟུགས་ཡང་དག་པའི་བདག་
ཐོབ་པར་འགྱུར་ཏེ་ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པའི་བར་
དུ་ཡང་དེ་བཞིན་དུ་རྒྱས་པར་རིག་པར་བྱའོ། །ཀོའུ་དི་རྒྱ་གཟུགས་ནི་ཡོངས་སུ་མ་
- 175 -



ཀུན་མཁྱེན་ དགོངས་རྒྱན།
དེབ་ཕྲེང་དང་པོ།
ཀ
，
དག་པའོ། །གཟུགས་འགགས་པའི་རྐྱེན་གྱིས་རྣམ་པར་གྲོལ་བའི་གཟུགས་ཡོངས་
སུ་དག་པ་ཐོབ་པར་འགྱུར་ཏེ་ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་
པའི་བར་དུ་དེ་བཞིན་དུ་རྒྱས་པར་རིག་པར་བྱའོ། །ཀོའུ་དི་ནྱ་གཟུགས་ནི་སྐྱེ་བ་དང་།
རྒ་བ་དང་། ན་བ་དང་། འཆི་བའོ། །གཟུགས་འགགས་པའི་རྐྱེན་གྱིས་རྣམ་པར་གྲོལ་
བའི་གཟུགས་སྐྱེ་བ་དང་རྒ་བ་དང་ན་བ་དང་འཆི་བ་མ་ཡིན་པ་འཐོབ་པར་འགྱུར་ཏེ།
ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པ་ཡང་དེ་བཞིན་དུ་རྒྱས་པར་
རིག་པར་བྱའོ། །ཀོའུ་དི་རྒྱ་གཟུགས་ནི་མ་རིག་པའོ། །གཟུགས་འགགས་པའི་རྐྱེན་
གྱིས་རྣམ་པར་གྲོལ་བའི་གཟུགས་མ་རིག་པ་མ་ཡིན་པ་འཐོབ་པར་འགྱུར་ཏེ། ཚོར་
བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པ་ཡང་དེ་བཞིན་དུ་རྒྱས་པར་རིག་
པར་བྱའོ། །ཀོའུ་དི་ནྱ་གཟུགས་ནི་སྐྱེ་བའི་རྒྱུར་འགྱུར་རོ། །གཟུགས་འགགས་པའི་
རྐྱེན་གྱིས་རྣམ་པར་གྲོལ་བའི་གཟུགས་སྐྱེ་བ་མ་ཡིན་པ་ཐོབ་པར་འགྱུར་ཏེ། ཚོར་བ་
དང་འདུ་ཤེས་དང་འདུ་བྱེད་དང་རྣམ་པར་ཤེས་པ་ཡང་དེ་བཞིན་དུ་རྒྱས་པར་རིག་པར་
བྱའོ། །ཀོའུ་དི་ནྱ་གཟུགས་ནི་ཕྱིན་ཅི་ལོག་བཞིའི་རྒྱུར་འགྱུར་རོ། །གཟུགས་འགགས་
པའི་རྐྱེན་གྱིས་རྣམ་པར་གྲོལ་བའི་གཟུགས་ཕྱིན་ཅི་ལོག་གི་རྒྱུ་མ་ཡིན་པ་འཐོབ་པར་
གྱུར་ཏེ། ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པའི་བར་དུ་ཡང་དེ་
བཞིན་དུ་རྒྱས་པར་རིག་པར་བྱའོ། །ཀོའུ་དི་རྒྱ་གཟུགས་ནི་མི་དགེ་བའི་ཆོས་ཚད་མེད་
པའི་རྒྱུ་ཡིན་ནོ། །འདི་ལྟ་སྟེ་ཕོ་དང་མོ་ལ་སོགས་པའི་ལུས་དང་ཟས་ལ་འདོད་པ་དང་།
འདོད་ཆགས་དང་ཞེ་སྡང་དང་གཏི་མུག་དང་སེར་སྣ་དང་ཕྲག་དོག་དང་མི་དགེ་བའི་
- 176 -



བཀའ་བསྡུ་བཞི་བའི་འགྲེལ་བ།
སེམས་དང་འཇུངས་བའི་སེམས་དང་བཅངས་བའི་ཟས་དང་རྣམ་པར་ཤེས་པའི་ཟས་
དང་བསམ་པའི་ཟས་དང་རེག་པའི་ཟས་དང་། སྒོ་ང་ལས་སྐྱེས་པ་དང་མངལ་ནས་
སྐྱེས་པ་དང་དྲོད་གཤེར་ལས་སྐྱེས་པ་དང་བརྫུས་ཏེ་སྐྱེས་པ་དང་། འདོད་པ་ལྔ་དང་
སྒྲིབ་པ་ལྔ་ལ་སོགས་པའི་ཆོས་ནི་གཟུགས་ལས་གྱུར་ཏོ། །གཟུགས་འགགས་པའི་
རྐྱེན་གྱིས་རྣམ་པར་གྲོལ་བའི་གཟུགས་ཉེས་པའི་སྐྱོན་ཚད་མེད་པ་དེ་སྙེད་མེད་པའི་
ལུས་ཐོབ་པར་འགྱུར་ཏེ་ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པའི་
བར་དུ་ཡང་དེ་བཞིན་དུ་རྒྱས་པར་རིག་པར་བྱའོ། །ཀོའུ་དི་ནྱ་གཟུགས་ནི་འཆིང་བས་
རྣམ་པར་བཅིངས་པའོ། །འཆིང་བའི་གཟུགས་འགགས་པའི་རྐྱེན་གྱིས་རྣམ་པར་གྲོལ་
བའི་གཟུགས་བཅིངས་པ་མེད་པ་ཐོབ་པར་འགྱུར་ཏེ་ཚོར་བ་དང་འདུ་ཤེས་དང་འདུ་
བྱེད་དང་རྣམ་པར་ཤེས་པའི་བར་དུ་ཡང་དེ་བཞིན་དུ་རྒྱས་པར་རིག་པར་བྱའོ། །ཀོའུ་
ད་ནྱ་གཟུགས་ནི་རྒྱུན་མི་འཆད་པའི་རྒྱུ་ཡིན་ནོ། །རྒྱུན་གྱི་གཟུགས་འགགས་པའི་རྐྱེན་
གྱིས་རྣམ་པར་གྲོལ་བའི་གཟུགས་རྒྱུན་མ་ཡིན་པ་ཐོབ་པར་འགྱུར་ཏེ། ཚོར་བ་དང་
འདུ་ཤེས་དང་འདུ་བྱེད་དང་རྣམ་པར་ཤེས་པའི་བར་དུ་ཡང་དེ་བཞིན་དུ་རྒྱས་པར་
རིག་པར་བྱའོ། །ཀོའུ་དི་རྒྱ་གཟུགས་ནི་སྐྱབས་སུ་འགྲོ་བའི་རྒྱུ་མ་ཡིན་ནོ། །གཟུགས་
འགགས་པའི་རྐྱེན་གྱིས་རྣམ་པར་གྲོལ་བའི་གཟུགས་སྐྱབས་སུ་འགྲོ་བ་ཐོབ་པར་
འགྱུར་ཏེ། ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པའི་བར་ཏུ་ཡང་
དེ་བཞིན་དུ་རྒྱས་པར་རིག་པར་བྱའོ། །ཀོའུ་དི་ནྱ་གཟུགས་ནི་རྨ་ལྟ་བུའོ། །གཟུགས་
འགགས་པའི་རྐྱེན་གྱིས་རྣམ་པར་གྲོལ་བའི་གཟུགས་རྨ་མེད་པ་ཐོབ་པར་འགྱུར་ཏེ།
，
- 177-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པའི་བར་དུ་ཡང་དེ་བཞིན་དུ་
རྒྱས་པར་རིག་པར་བྱའོ། །ཀོའུ་དི་ནྱ་གཟུགས་ནི་རབ་ཏུ་ཞི་བ་མ་ཡིན་ནོ། །གཟུགས་
འགགས་པའི་རྐྱེན་གྱིས་ཡོངས་སུ་མྱ་ངན་ལས་འདས་པའི་གཟུགས་རབ་ཏུ་ཞི་བ་ཐོབ་
པར་འགྱུར་ཏེ། ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པའི་བར་དུ་ཡང་
དེ་བཞིན་དུ་རྒྱས་པར་རིག་པར་བྱའོ། །ཀོའུ་དི་རྒྱ་གང་ཟག་སུ་ཞིག་དེ་ལྟ་བུའི་ཚུལ་དུ་
ཤེས་ན་དེ་ནི་དགེ་སྦྱོང་ཞེས་ཀྱང་བྱ་བྲམ་ཟེ་ཞེས་ཀྱང་བྱ། དེ་ནི་དགེ་སྦྱོང་གི་ཆོས་དང་
བྲམ་ཟེའི་ཆོས་དང་ལྡན་པ་ཞེས་ཀྱང་བྱའོ། །ཀོའུ་དི་རྒྱ་སངས་རྒྱས་ཀྱི་ཆོས་མ་གཏོགས་
པར་ལོགས་ཤིག་ན་དགེ་སྦྱོང་མེད་བྲམ་ཟེ་མེད་དེ་དགེ་སྦྱོང་དང་བྲམ་ཟེའི་ཆོས་ཀྱང་
མེད་དོ། །མུ་སྟེགས་ཅན་ཐམས་ཅད་ནི་རྫུན་དུ་སྨྲ་བར་ཟད་ཀྱི་ཡང་དག་པའི་སྤྱོད་པ་
མེད་དོ། །རྣམ་པ་དེ་གཉིས་ལྟར་ཚུལ་འཆོས་མོད་ཀྱི་རྣམ་པ་དེ་གཉིས་ཀྱི་གནས་མེད་
དོ། །དེ་ཅིའི་ཕྱིར་ཞེ་ན། དགེ་སྦྱོང་དང་བྲམ་ཟེའི་ཆོས་མེད་པར་ཅིའི་ཕྱིར་དགེ་སྦྱོང་
དང་བྲམ་ཟེ་ཡོད་དོ་ཞེས་སྨྲ། ངས་ཀྱང་རྟག་ཏུ་འཁོརགྱི་དཀྱིལ་འཁོར་འདིར་སེང་
གེའི་སྒྲ་བསྒྲགས་ཀྱིས་ཁྱེད་ཀྱང་རྟག་ཏུ་འཁོར་གྱི་དཀྱིལ་འཁོར་ཆེན་པོར་སེང་གེའི་སྒྲ་
སྒྲོགས་ཤིག་ཅེས་གསུངས་ཏེ། འདིར་དགག་བྱའི་གཟུགས་སོགས་དེ་རྣམས་ནི་སྤང་དུ་
རུང་བའི་དྲི་མ་ཡིན་པའི་ཕྱིར་རང་སྟོང་ངོ༌། །དེ་རྣམས་འགགས་པའི་གཞི་ལ་རྟག་ཏུ་
བཞུགས་པ་ཐོབ་བྱ་དོན་དམ་བདེ་གཤེགས་སྙིང་པོའི་གཟུགས་སོགས་ནི་སྤང་དུ་མི་
རུང་བའི་རང་བཞིན་འོད་གསལ་ཡིན་པའི་ཕྱིར་གཞན་སྟོང་ངོ༌། །ཞེས་ཆོས་རྗེ་ཀུན་
མཁྱེན་ཇོ་ནང་བ་ཆེན་པོས་ལེགས་པར་གསུངས་པའི་ཕྱིར་རོ། །གཞན་ཡང་འཁོར་ལོ་
- 178-



བཀའ་བསྡུ་བཞི་བའི་འགྲེལ་བ།།
བར་བ་ངེས་དོན་དང་འཁོར་ལོ་ཐ་མ་དྲང་དོན་གྱི་མདོ་ཡིན་པའི་ཤེས་བྱེད་མེད་ལ། བར་
བ་དྲང་དོན་དང་ཐ་མ་ངེས་དོན་ཡིན་པའི་ཤེས་བྱེད་དུ་མ་དང་བཅས་པ་ཡིན་ཏེ། གཞན་
སྟོང་དབུ་མའི་རྒྱན་ལས། བར་བ་ངེས་དོན་ཕྱི་མ་དྲང་དོན་དུ། །སྟོན་བྱེད་མདོ་སྡེ་གསལ་
བོ་གང་ནའང་མེད། །བར་བ་དྲང་དོན་ཕྱི་མ་ངེས་དོན་དུ། །དགོངས་པ་ངེས་འགྲེལ་
མྱང་འདས་ཆེན་པོ་དང༌། །སོར་ཕྲེང་སོགས་ཀྱི་མདོ་ལས་གསལ་བར་བཤད། །ལང་
ཀར་གཤེགས་པར་སྙིང་པོ་དྲང་དོན་དུ། །གསུངས་བར་འདོད་པ་རི་བོང་ཅལ་དང་
མཚུངས། །མུ་སྟེགས་བདག་དང་མཚུངས་སམ་ཞུས་པ་ལ། །སྟོང་ཉིད་ཡིན་ཕྱིར་མཚུངས་
པ་མིན་ཞེས་གསུངས། །ཞེས་གསུངས་པའི་ཕྱིར་རོ། །ཡང་སྐབས་འདིར་མཁས་བླུན་
དུ་མ་ལ་དོགས་པ་སྐྱེ་བའི་གནས་ཆོས་ཉིད་དོན་དམ་བདེན་པ་དེ། བདེན་པར་གྲུབ་
ཚུལ་དང་རིགས་པའི་དཔྱད་བཟོད་དུ་གྲུབ་ཚུལ་ཅུང་ཟད་བརྗོད་པ་ལ། རིགས་པ་
དང༌། ལུང་གཉིས་ལས། དང་པོ་ནི། ཆོས་ཉིད་དོན་དམ་བདེ་གཤེགས་སྙིང་པོ་ཆོས་
ཅན། བདེན་པར་གྲུབ་པ་ཡིན་ཏེ། དོན་དམ་བདེན་པ་ཡིན་པའི་ཕྱིར། ཁྱབ་སྟེ། དོན་
དམ་བདེན་པ་ཡིན་ན་སྣང་ཚུལ་དང་གནས་ཚུལ་མཐུན་པའི་མི་བསླུ་བ་ཡིན་པ་གང་
ཞིག མི་བསླུ་བ་ཡིན་ན་བདེན་པ་ཡིན་དགོས་པའི་ཕྱིར། ཁྱབ་སྟེ། བདེན་པ་ཡིན་པར་
གྲུབ་པ་དང༌། བདེན་པར་གྲུབ་པ་གཉིས་དོན་ལ་ཁྱད་པར་མེད་པའི་ཕྱིར། རྟགས་
གྲུབ་སྟེ། ཡོད་པ་ཡིན་པར་གྲུབ་པ་དང་། ཡོད་པར་གྲུབ་པ་གཉིས་ལ་ཁྱད་པར་མེད་པ་
གང་ཞིག དེ་གཉིས་ཁྱོད་གྱི་ཞེ་འདོད་ཙམ་ལས་རྣམ་པ་ཀུན་ཏུ་མཚུངས་པའི་ཕྱིར་རོ། །
གཞན་ཡང་རྣམ་དག་ལམ་གྱི་དམིགས་པ་མཐར་ཐུག་གི་ཆོས་ཉིད་དོན་དམ་བདེན་པ་
- 179 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཆོས་ཅན། རིགས་པའི་དཔྱད་བཟོད་དུ་གྲུབ་པ་ཡིན་ཏེ། དོན་དམ་དཔྱོད་བྱེད་ཀྱི་རིགས་
པས་བརྟག་ཅིང་དཔྱད་པ་ན་གནས་ལུགས་སུ་གྲུབ་པས་ན་དཔྱད་བཟོད་པ་གང་ཞིག
ཀུན་རྫོབ་རྣམས་འཁྲུལ་ངོ་ཙམ་ལས་དོན་ལ་མ་གྲུབ་པའམ་གཤིས་ལ་མ་གྲུབ་པས་
དོན་དམ་དཔྱོད་པའི་རིགས་པས་དཔྱད་མི་བཟོད་པའི་ཕྱིར་རོ། །གཉིས་པ་ལུང་ནི།
བྱང་ཆུབ་སེམས་དཔའི་སྡེ་སྣོད་ལས། བདེན་པ་ནི་གཅིག་པུ་གཉིས་མ་ཡིན་ཏེ། འདི་
ལྟ་སྟེ། འགོག་པའི་བདེན་པའོ། །ཞེས་དང༌། གསེར་འོད་དམ་པའི་མདོ་ལས་། དེ་
བཞིན་གཤེགས་པའི་ཆོས་ཀྱི་སྐུ་ནི། ཡང་དག་པས་བདེན་པ་དེ་ཉིད་ཡིན་པས། དེ་
ལ་མྱ་ངན་ལས་འདས་པ་ཞེས་བྱའོ། །ཞེས་དང༌། ཡབ་སྲས་མཇལ་བའི་མདོ་ལས།
བྱང་ཆུབ་ཞེས་བགྱི་བ་འདི་ནི། ཡང་དག་པའི་མཐའ་སྟེ། ཞེས་དང་། དཔལ་ཕྲེང་གི་
མདོ་ལས། སྡུག་བསྔལ་འགོག་པའི་བདེན་པ་འདི་ནི། ཡང་དག་པར་ན་བདེན་པ་དང་
རྟག་པ་དང་སྐྱབས་ལགས་སོ། །ཞེས་དང་། སོར་ཕྲེང་གི་མདོ་ལས། འཇམ་དཔལ་
ཤིན་ཏུ་སྟོང་བ་ཉིད་ལ་བསྒོམས་ཤིང་སྟོང་བར་ཟབ་ཏུ་བསམ་ནས་ཆོས་ཐམས་ཅད་ཞིག་
པ་མི་བཟོད་པར་མཐོང་ངོ༌། །ཐར་བ་སྟོང་བ་མ་ཡིན་པ་ཡང་སྟོང་བར་མཐོང་ཞིང་རྟོག་
གོ །ཞེས་དང་། ཐར་བ་ཐམས་ཅད་ཀྱིས་སྟོང་བ་མ་ཡིན་གྱི། ཉེས་པ་ཐམས་ཅད་དང་
བྲལ་བའི་ཕྱིར་ཐར་བ་སྟོང་བ་ཞེས་བྱའོ། །ཞེས་དང་། མྱང་འདས་ཆེན་པོ་ལས། ཡང་
དག་པར་རྣམ་པར་གྲོལ་བ་ནི་དེ་ལྟ་བུ་མ་ཡིན་པས་མི་སྟོང་བའི་སྟོང་བའོ། །མི་སྟོང་
བའི་སྟོང་བ་ནི་ཡང་དག་པའི་རྣམ་པར་གྲོལ་བའོ། །ཞེས་དང༌། རྒྱུད་བླ་མ་ལས།
རྣམ་དབྱེར་མེད་པའི་མཚན་ཉིད་ཅན། །བླ་མེད་ཆོས་ཀྱིས་སྟོང་མ་ཡིན། །ཞེས་དང་།
བ 180 -



བཀའ་བསྡུ་བཞི་བའི་འགྲེལ་བ།
རྩ་ཤེས་རང་འགྲེལ་ག་ལས་འཇིག་མེད་ལས། དོན་དམ་པའི་བདེན་པ་ནི། འཕགས་
པ་རྣམས་ཀྱིས་ཆོས་ཐམས་ཅད་ཕྱིན་ཅི་མ་ལོག་པར་ཐུགས་སུ་ཆུད་པས་ཆོས་ཐམས་
ཅད་སྐྱེ་བ་མེད་པར་གཟིགས་པ་གང་ཡིན་པ་སྟེ། དེ་ནི་དེ་དག་ཉིད་ལ་དོན་དམ་པར་
བདེན་པ་ཉིད་ཡིན་པས་དོན་དམ་པའི་བདེན་པའོ། །ཞེས་དང་། དབུ་མ་ཚིག་གསལ་
ལས། བཅོམ་ལྡན་འདས་ཀྱི་དགེ་སློང་དག་འདི་ནི་བདེན་པ་དམ་པ་སྟེ། འདི་ལྟ་སྟེ།
བསླུ་བ་མེད་པའི་ཆོས་ཅན་མྱ་ངན་ལས་འདས་པའོ། །ཞེས་དང་། རི་ཆོས་ངེས་དོན་
རྒྱ་མཚོ་ལས། དོན་དམ་བདེན་པ་གང་ཡིན་པ་དེ་ནི། དོན་དམ་དུ་བདེན་ནོ། །ཞེས་དང་།
ཚུལ་གཉིས་རྣམ་འབྱེད་ལས། །དོན་དམ་གྱི་དབྱིངས་ནི། བདེན་པར་གྲུབ་པའི་ཕྱིར་
རང་གི་ངོ་བོས་མི་སྟོང་ལ། འོན་ཀྱང་སྟོང་ཉིད་ནི་ཡིན་ཏེ། གཞན་གཟུང་འཛིན་སོགས་
སྤྲོས་པ་ཐམས་ཅད་ཀྱིས་སྟོང་བའི་ཕྱིར། ཞེས་གསུངས་བའི་ཕྱིར། དེ་ལྟར་མདོ་དང་
བསྟན་བཅོས་མཐའ་ཡས་པ་མཆིས་ཀྱང་འདིར་དེ་ཙམ་ལས་ཚིག་ཚོགས་མང་དོགས་
ནས་མ་སྤྲོས་སོ། །འདི་དག་གི་སྐབས་སུ་ཞིབ་ཆ་འདི་ལྟར་ཤེས་པར་བྱ་སྟེ། རང་
ལུགས་ལ་ཆོས་ཉིད་དེ་བཞིན་ཉིད་དེ་བདེན་པར་གྲུབ་ཀྱང་དགག་བྱའི་བདེན་གྲུབ་
བམ་སྤྲོས་པའི་བདེན་གྲུབ་ཏུ་མི་བཞེད་དེ། ཐམས་ཅད་མཁྱེན་པ་ཏཱ་ར་ནཱ་ཐའི་གཞན་
སྟོང་དབུ་མའི་རྒྱན་ལས། མཚན་མ་སྤྲོས་པའི་བདེན་གྲུབ་ངེད་མི་འདོད། །སྤྲོས་པའི་
དབེན་པའི་བདེན་ཚུལ་འདི་ལྟ་བུ། །ཞེས་དང་། ཡོངས་གྲུབ་དེ་ལ་སྤྲོས་པའི་བདེན་
པ་མེད། །སྤྲོས་པའི་བདེན་པ་ཡོད་ན་ཀུན་རྫོབ་སྟེ། །དོན་དམ་ངོ་བོ་ཉིད་མེད་ཅེས་
བཤད་དོ། །ཞེས་གསུངས་པའི་ཕྱིར་རོ། །ཡང་རྒྱུད་བླ་མ་ལས། བདག་དང་བདག་མེད་
དག་དང
- 181 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
སྤྲོས་པ་དག །ཉེ་བར་ཞི་བའི་དམ་པའི་བདག །ཅེས་གསུངས་པ་ལྟར། དོན་དམ་རང་
བྱུང་འདུས་མ་བྱས་པའི་ཆོས་དབྱིངས་དེ་ཉིད་དག་པའི་བདག་གམ་དམ་པའི་བདག་
ཏུ་གྲུབ་ཀྱང༌། གང་ཟག་གི་བདག་དང་། ཆོས་བདག་གིས་སྟོང་བ་ཡིན་ཏེ། ཆོས་རྗེ་
ཀུན་མཁྱེན་གྱིས་ཆོས་ཉིད་བདེ་གཤེགས་སྙིང་པོ་དེ་དགག་བྱ་བདག་གཉིས་ཀྱིས་སྟོང་
པའི་ཕྱིར་མུ་སྟེགས་པའི་སྒྲོ་བཏགས་པའི་བདག་དང་མི་འདྲ་བར་གསུངས་པ་ཡིན་
ཏེ། རི་ཆོས་ངེས་དོན་རྒྱ་མཚོ་ལས། བདག་གཉིས་ཀྱིས་སྟོང་བའི་ཆོས་ཉིད་ཡོངས་
གྲུབ་སངས་རྒྱས་ཀྱི་རང་བཞིན་དང་། བདག་གི་དབྱིངས་སུ་གང་གསུངས་པ། ཞེས་
དང༌། བདག་གཉིས་ཀྱི་དངོས་པོ་གདོད་ནས་མེད་པའི་གཞིའི་ངོ་བོ་དོན་དམ་སྟོང་ཉིད་
རང་བཞིན་འོད་གསལ་བ་རྣམ་པ་ཐམས་ཅད་པ་རང་བཞིན་ལྷན་ཅིག་སྐྱེས་པའི་ཡེ་
ཤེས། ཞེས་གསུངས་པའི་ཕྱིར། དེ་འདྲའི་གྲུབ་མཐའི་གནད་ལེགས་པར་མཁྱེན་པའི་
གོང་སྤྲུལ་ཡོན་ཏན་རྒྱ་མཚོས་མཛད་པའི་རྒྱུད་བླའི་འགྲེལ་བར། ཇོ་ནང་བའི་དེ་བཞིན་
གཤེགས་པའི་སྙིང་པོ་གཙང་བདེ་རྟག་བདག་དམ་པའི་ཕ་རོལ་ཏུ་སོན་པ་སྒྲ་ཇི་བཞིན་
དུ་འཆད་པ་ལ། བོད་མང་པོས་བློས་བཞག་པའི་བདེན་གྲུབ་ལ་བཟུང་ནས་དགག་
པ་བྱས་ཀྱང་བློས་བཞག་པའི་བདེན་གྲུབ་དང༌། ཆོས་བདག་སོགས་མ་གྲུབ་ཀྱང་།
རྒྱུད་བླ་མ་ལས། གཙང་བདག་བདེ་དང་རྟག་ཉིད་ཀྱི། །ཡོན་ཏན་ཕ་རོལ་ཕྱིན་པ་
འབྲས། །ཞེས་གསུངས་པ་ལྟར་གྲུབ་ཀྱང་འགལ་བ་མེད་ཅེས་གསུངས་པ་ནི་ལེགས་
བཤད་གཟུར་གནས་དགྱེས་པའི་གཏམ་ཡིན་ནོ། །ཞིབ་ཆ་དེ་ལྟར་མཛད་ན་ཀུན་མཁྱེན་
ཡབ་སྲས་དང་ཐམས་ཅད་མཁྱེན་པ་ཏཱ་ར་ནཱ་ཐའི་དགོངས་པར་འབྱོར་ངེས་པས། རྒྱལ་
- 182 -



བཀའ་བསྡུ་བཞི་བའི་འགྲེལ་བ།
བ་དགྱེས་པའི་མཆོད་སྤྲིན་ཡིན་ནོ། །དེང་སྐབས་སུ་རྒྱལ་བ་སྲས་བཅས་ཀྱིས་མ་དགོངས་
པའི་ཞིབ་ཆ་དུ་མ་འཛེམ་མེད་དུ་སྤྲོ་བ་ནི། བསྟན་པའི་ཉིན་བྱེད་སྒྲིབ་པའི་བདུད་ཀྱི་
གསང་ཚིག་ལ་ཉེ་བར་ འགྱུར་རོ། །གཞན་ ཡང་གངས་ལྗོངས་འདིར་པཎ་ཆེན་ཤཱཀྱ་
མཆོག་ལྡནདང༌། ཆ་བ་ཆོས་ཀྱི་སེངྒེ་སོགས་ཆོས་ཉིད་བདེན་གྲུབ་འདོད་མཁན་ས་
སྐྱ་བ་དང་། བཀའ་རྒྱུད་པ་དུ་མ་བྱུང་ལ། ཆེ་བ་དྲུག་ལྡན་གྱི་སྔ་འགྱུར་རྙིང་མས་ཀྱང་
ཆོས་ཉིད་བདེན་གྲུབཏུ་བཞེད་པ་འདྲ་སྟེ། འཇུ་མི་ཕམ་འཇམ་དབྱངས་རྣམ་རྒྱལ་མཆོག་
གིས་མཛད་པའི་གཞན་སྟོང་སེངྒེའི་ང་རོ་ལས། དེས་ན་དོན་དམ་རང་གི་ངོ་བོས་མི་སྟོང་
སྟེ་དོན་དམ་མ་འཁྲུལ་བའི་ཡུལ་ཡུལ་ཅན་གཉིས་ཀ་ཡོད་པའི་ཕྱིར། ཞེས་དང་། སྤྲོས་
བྲལ་ནི་མཐར་ཐུག་དཔྱོད་པའི་རིགས་པས་བསྒྲུབ་བྱ་ཡིན་གྱི་དགག་བྱ་མ་ཡིན་པས།
ཞེས་དང་། ངེད་འཁྲུལ་བ་ཀུན་རྫོབ་དང་མ་འཁྲུལ་བ་དོན་དམ་དུ་འདོད་པའི་ལུགས་
ལའང་མ་འཁྲུལ་བའི་དོན་དམ་དང་། དེ་མ་འཁྲུལ་བའི་བདེན་པར་གྲུབ་པ་དགག་མི་
རུང་བར། ཞེས་དང་། དམ་ཆོས་དོགས་སེལ་ལས། དོན་དམ་པར་གྲུབ་ན་བདེན་པར་
གྲུབ་པའང་ཡིན་ཏེ། དོན་དམ་དཔྱོད་བྱེད་ཀྱི་རིགས་པས་རྙེད་དོན་མཐར་ཐུག་ཡིན་པ་
གང་ཞིག མཐར་ཐུག་དཔྱོད་པའི་རིག་ངོར་བདེན་ཞིང་། དེ་ཡོངས་གཅོད་སྒྲུབ་པའི་
ཚུལ་གྱིས་དེའི་ཡུལ་དུ་གྲུབ་པའི་ཕྱིར། ཞེས་གསུངས་པའི་ཕྱིར། འོན་ཀྱང་དོན་དམ་
དེ་སྤྲོས་པའི་བདེན་གྲུབ་དང༌། དགག་བྱའི་བདེན་གྲུབ་དུ་ཁས་མི་ལེན་པ་ཡིན་ནོ། །
གཞན་ཡང་ཆོས་ཉིད་བདེན་པར་མ་གྲུབ་ན་དོན་དཔྱོད་ཀྱི་རིགས་པས་དགག་བྱ་ཡིན་
དགོས་ཀྱང་དེའི་དགག་བྱ་མ་ཡིན་ཏེ། གཞུང་སྤྱིའི་དཀའ་འགྲེལ་རིན་པོ་ཆེའི་ཟ་མ་
- 183 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཏོག་ལས། མུ་བཞི་ནི་དོན་དཔྱོད་ཀྱི་རིགས་པའི་དགག་བྱ་ཡིན་ལ་ལམ་ཀྱི་དགག་བྱ་
མིན་པ་མེད་དེ། ལྟ་སྒོམ་ཀུན་གྱིས་སོ། །ཐ་སྙད་དཔྱོད་པས་ཡོད་པ་ཁེགས་པ་རི་བོང་
རྭ་ལྟ་བུ་རིགས་པས་དགག་བྱ་ཡིན་ཡང་ལམ་གྱི་མིན་ནོ། །ལམ་གྱི་དགག་བྱ་བདག་འཛིན་
གཉིས་དང་། དེ་ལས་བྱུང་བ་རྣམས་དང་། གཉིས་ཀའི་དགག་བྱ་བདག་གཉིས་ལྟ་བུ། །
གཉིས་ཀའི་དགག་བྱ་མིན་པ་གནས་ལུགས་ཆོས་ཉིད་དམ་བདག་མེད་རྟོགས་མཁྱེན་
ལྟ་བུའོ། །ཞེས་གསུངས་པའི་ཕྱིར་རོ། །
དྲུག་པ་འཁོར་ལོ་བར་ཐ་དང་། རྒྱུད་སྡེ་བཞིའི་བརྗོད་བྱའི་སྟོང་ཉིད་ཟབ་མོ་ལ་
ཀུན་རྫོབ་མི་སྲིད་ཅིང་དོན་དམ་རྣམ་པ་ཀུན་ལྡན་ཡིན་པར་བསྟན་པ་ནི། རྩ་བར། དེ་
ཕྱིར་རྒྱལ་ཡུམ་རྒྱས་འབྲིང་བསྡུས་ལ་སོགས། །ཞེས་པ་ནས། སྟོང་ཉིད་གཞན་མཆོག་
ཡིན་ཞེས་པའི་བར་ཤོ་ལོ་ཀ་བཅུ་གཅིག་བྱུང་། དེའི་ཚིག་དོན་ནི། ཆོས་འཁོར་གཉིས་
པའི་བསྟན་བྱའི་གཙོ་བོའི་དེ་བཞིན་ཉིད་ཟབ་མོ་མཐར་ཐུག་ཐམས་ཅད་ཡིན་པ་དེའི་
ཕྱིར་ན་རྒྱལ་ཡུམ་རྒྱས་འབྲིང་བསྡུས་པ་ལ་སོགས་པ་ཆོས་འཁོར་གཉིས་པའི་བསྟན་
བྱའི་སྟོང་ཉིད་ཟབ་མོ་དང༌། སྙིང་པོའི་མདོ་ལྔ་མདོ་བཅུ་ལ་སོགས་པ་ཆོས་འཁོར་
གསུམ་པའི་བསྟན་བྱའི་སྟོང་ཉིད་ཟབ་མོ་དང་། བཤད་རྒྱུད་སྤྱོད་རྒྱུད་རྣལ་འབྱོར་གྱི་
རྒྱུད་རྣལ་འབྱོར་བླ་མེད་ཀྱི་རྒྱུད་དང་རྒྱུད་སྡེ་རྣམ་པ་བཞིའི་བསྟན་བྱའི་སྟོང་ཉིད་ཟབ་
མོ་སྟེ། མདོ་རྒྱུད་ཟབ་མོའི་བསྟན་བྱའི་སྟོང་ཉིད་ཟབ་མོ་ཀུན་ནི། ཀུན་རྫོབ་མ་ཡིན་
པར་དོན་དམ་བདེན་པ་ཡིན་པ་དང་། དེ་ནི་འདུས་བྱས་མ་ཡིན་པར་འདུས་མ་བྱས་
པའི་དབྱིངས་ཡིན་པ་དང༌། དེ་ནི་མི་རྟག་པ་མ་ཡིན་པར་རྟག་བརྟན་ཐེར་ཟུག་ཡིན་
- 184 -



བཀའ་བསྡུ་བཞི་བའི་འགྲེལ་བ།
པ་དང་། དེ་ནི་བརྫུན་པ་རྣམ་ཤེས་ཀྱི་སྣང་བ་འདི་མ་ཡིན་པར་བདེན་པ་ཡང་དག་
གམ་ཕྱིན་ཅི་མ་ལོག་པ་ཡིན་པ་དང་། དེ་ནི་སྣང་ཚུལ་དང་གནས་ཚུལ་མི་མཐུན་པའི་
བསླུ་བ་མ་ཡིན་པར་བསླུ་བ་མེད་པའི་སྐྱབས་མཆོག་ཡིན་པ་དང་། དེ་ནི་འགྱུར་བ་
མ་ཡིན་པར་འགྱུར་མེད་ཡོངས་གྲུབ་ཡིན་པ་དང་། དེ་ནི་ཀུན་རྫོབ་འདུས་བྱས་ཀྱི་ཚད་
མ་འདི་མིན་པར་དོན་དམ་པའི་ཚད་མ་ཡིན་པ་དང་། རིག་པ་རྣམ་ཤེས་འདི་མིན་པར་
ཆོས་ཉིད་ཀྱི་རིག་པ་ཡིན་པ་དང་། དེ་ནི་སེམས་ཙམ་འདི་མིན་པར་སེམས་ཙམ་གཞན་
མཆོག་ཡིན་པ་དང༌། དེ་ནི་ཀུན་རྫོབ་ཀྱི་རང་རིག་འདི་མིན་པར་རང་རིག་གཞན་
མཆོག་ཡིན་པ་དང་། དེ་ནི་རང་གསལ་རྣམ་ཤེས་ལ་སྣང་བ་འདི་མིན་པར་རང་གསལ་
གཞན་མཆོག་ཡིན་པ་དང་། དེ་ནི་རྣམ་རིག་རྣམ་ཤེས་ལ་སྣང་བ་འདི་མིན་པར་རྣམ་
རིག་གཞན་མཆོག་ཡིན་པ་དང་། དེ་ནི་རྣམ་ཤེས་མ་ཡིན་པར་རང་བྱུང་ཡེ་ཤེས་ཡིན་
པ་དང་། དེ་ནི་ཀུན་བརྟགས་མ་ཡིན་པར་ཡོངས་གྲུབ་ཡེ་ཤེས་ཡིན་པ་དང་། དེ་ནི་
དངོས་སྨྲ་མ་ཡིན་པར་དབུ་མ་ཆེན་པོ་ཡིན་པ་དང༌། དེ་ནི་བེམ་པོ་མ་ཡིན་པར་ཀུན་
ཤེས་ཀུན་རིག་དམ་པ་ཡིན་པ་དང༌། དེ་ནི་རྣམ་རྟོག་མ་ཡིན་པར་མི་རྟོག་པའི་ཡེ་ཤེས་
ཡིན་པ་དང༌། དེ་ནི་རྟོག་གེའི་སྤྱོད་ཡུལ་མ་ཡིན་པར་རྣལ་འབྱོར་གྱི་སྤྱོད་ཡུལ་ཡིན་པ་
དང༌། དེ་ནིཕུང་པོ་འདི་མིན་པར་ཕུང་པོ་གཞན་མཆོག་ཡིན་པ་དང་། དེ་ནི་ཀུན་རྫོབ་
ཀྱི་ཁམས་ཀྱང་འདི་མིན་པར་ཁམས་གཞན་ཕ་རོལ་གཞན་མཆོག་ཡིན་པ་དང་། དེ་
ནི་སྐྱེ་མཆེད་རྣམ་ཤེས་ལ་སྣང་བ་འདི་མིན་པར་སྐྱེ་མཆེད་གཞན་མཆོག་ཡིན་པ་དང་།
དེ་ནི་ངག་གི་དབང་པོ་ལ་སོགས་པ་ལས་ཀྱི་དབང་པོ་འདི་མིན་པར་ལས་ཀྱི་དབང་
- 185-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པོ་གཞན་མཆོག་ཡིན་པ་དང༌། དེ་ནི་ངག་གི་དབང་པོའི་བྱ་བ་སྨྲ་བའམ་བརྗོད་པ་
སོགས་ལས་དབང་དེའི་བྱ་བ་རྣམས་ཀྱང་རྣམ་ཤེས་ལ་སྣང་བ་འདི་མིན་པར་ལས་དབང་
གི་བྱ་བ་གཞན་མཆོག་ཡིན་པ་ཡང་དེ་བཞིན་ནོ། །དེ་ནི་ཁམས་གསུམ་འདི་མིན་པར་
ཁམས་གསུམ་གཞན་མཆོག་ཡིན་པ་དང༌། དེ་ནི་སྲིད་གསུམ་འདི་མིན་པར་སྲིད་
གསུམ་གཞན་མཆོག་ཡིན་པ་དང༌། དེ་ནི་དུས་གསུམ་འདི་མིན་པར་དུས་གསུམ་
གཞན་མཆོག་ཡིན་པ་དང་། དེ་ནི་ཐེག་གསུམ་འདི་མིན་པར་ཐེག་གསུམ་གཞན་མཆོག་
ཡིན་པ་དང་། དེ་ནི་བརྟན་པ་སྣོད་དང་གཡོ་བ་བཅུད་ཀྱི་སེམས་ཅན་འདི་མིན་པར་
བརྟན་གཡོ་གཞན་མཆོག་ཡིན་པ་དང་
། དེ་ནི་རྒྱུ་འབྲས་འདི་མིན་པར་རྒྱུ་འབྲས་གཞན་
མཆོག་ཡིན་པ་དང་། དེ་ནི་སྐྱེ་འགག་འདི་མིན་པར་སྐྱེ་འགག་གཞན་མཆོག་ཡིན་པ་
དང༌། དེ་ནི་སྣང་སྟོང་རྣམ་ཤེས་ལ་སྣང་བ་འདི་མིན་པར་དོན་དམ་པའི་ཡོན་ཏན་
རྣམས་སྣང་བའི་ཆོས་དང་བདག་གཉིས་ཀྱིས་སྟོང་བའི་གཞི་སྣང་སྟོང་གཞན་མཆོག་
ཡིན་པ་དང་། དེ་ནི་གཙོ་འཁོར་རྣམ་ཤེས་ལ་སྣང་བ་འདི་མིན་པར་གཙོ་འཁོར་གཞན་
མཆོག་ཡིན་པ་དང་། །དེ་ནི་ཀུན་རྫོབ་གྱི་ཡབ་ཡུམ་འདི་མིན་པར་ཡབ་ཡུམ་གཞན་
མཆོག་ཡིན་པ་དང་། །དེ་ནི་ཕོ་མོ་འདི་མིན་པར་ཕོ་མོ་གཞན་མཆོག་ཡིན་པ་དང་། དེ་
ནི་མ་ནིང་འདི་མིན་པར་མ་ནིང་གཞན་མཆོག་ཡིན་པ་དང༌། དེ་ནི་རྟེན་འབྲེལ་འདི་
མིན་པར་རྟེན་འབྲེལ་གཞན་མཆོག་ཡིན་པ་དང་། དེ་ནི་གཞུང་ལམ་ཕར་ཕྱིན་འདི་མིན་
པར་གཉིས་མེད་ཡེ་ཤེས་ཀྱི་ཕར་ཕྱིན་གཞན་མཆོག་ཡིན་པ་དང་། དེ་ནི་སྟོང་ཉིད་རྣམ་
ཤེས་ལ་སྣང་བ་འདི་མིན་པར་སྟོང་ཉིད་གཞན་མཆོག་ཡིན་པར་གྲུབ་སྟེ། འདི་ཉིད་
- 186 -



བཀའ་བསྡུ་བཞི་བའི་འགྲེལ་བ།
ཀྱི་བསྡུས་དོན་འགྲེལ་བ་ལས། བཀའ་འཁོར་ལོ་ཐ་མ་གཉིས་དང༌། རྒྱུད་སྡེ་བཞིའི་
བརྗོད་བྱའི་གཙོ་བོར་སྟོང་ཉིད་ཟབ་མོ་དེར་གཅིག་ཅིང་། དེ་ཡང་རྣམ་ཤེས་དང་རང་
སྟོང་ལ་སོགས་ཀུན་རྫོབ་ཀྱི་ཆོས་གང་ཡང་ཡིན་མི་སྲིད་ཀྱི་རང་བྱུང་ཡེ་ཤེས་དོན་དམ་
པའི་ཚད་མ་ཕུང་པོ་ཁམས་སོགས་བདག་རིག་གཞན་རིག་ཐམས་ཅད་པ་ཆ་མེད་ཀུན་
འགྲོ་འགྱུར་མེད་ཡོངས་གྲུབ་ལ་སོགས་ཟབ་མོ་མཐར་ཐུག་ཐམས་ཅད་ཡིན་པར་བསྟན་
ཏོ། །ཞེས་གསུངས་པའི་ཕྱིར་རོ།། འདིའི་གོང་གི་དངོས་སྨྲ་མ་ཡིན་དབུ་མ་ཆེན་པོ་
ཡིན། ཞེས་སོགས་ལ། གཞན་ཕྱོགས་ཀྱི་མཁས་པ་གུང་ཐང་བསྟན་པའི་སྒྲོན་མེའི་
དྲང་ངེས་མཆན་འགྲེལ་རྣམ་རིག་གཞུང་བརྒྱའི་སྣང་བ་ལས། ཡང་ཁ་ཅིག་དེའི་ཡོངས་
གྲུབ་དངོས་པོར་མི་འདོད་དེ་སྟོང་ཐུན་ལས་སྟོང་གཞི་བདེ་གཤེགས་སྙིང་པོ་དངོས་
མེད་དེ་ཉིད་གཞན་དབང་དངོས་པོ་འདུས་བྱས་ཀྱི་ཚོགས་ཀྱིས་སྟོང་གཞི་གཞན་སྟོང་
གཞུང་དེ་དག་གིས་བསྟན་ནོ་སྙམ་དུ་བཟུང་ནས། ཞེས་གསུངས་པའི་ཕྱིར་ན་མ་ཁྱབ་
སྟེ། དེས་དངོས་པོར་འདོད་ཀྱང་ཞེས་ཇོ་ནང་པའི་དོན་དམ་བདེ་གཤེགས་སྙིང་པོ་དངོས་
པོ་ཡིན་པར་འདོད་པར་བཤད་ལ་དེ་ཡང་མཆན་དེར་བཀའ་བསྡུ་བཞི་བར་དངོས་སྨྲ་
མ་ཡིན་དབུ་མ་ཆེན་པོ་ཡིན། ཞེས་པའི་ལུང་ཡི་གེ་ནོར་ནས་དངོས་མེད་མ་ཡིན་དབུ་
མ་ཆེན་པོ་ཡིན་ཞེས་དྲངས་འདུག་པས་དེ་ལ་ཐུགས་བསམ་བཏང་བ་འདྲའོ། །འོན་
ཀྱང་ཇོ་ནང་བའི་དོན་དམ་བདེ་གཤེགས་སྙིང་པོ་དངོས་པོ་ཡིན་པར་ཁས་མི་ལེན་ཏེ།
དེས་དེ་དངོས་དང་དངོས་མེད་ལས་འདས་པའི་ཕུང་གསུམ་པ་ཡིན་པར་ཁས་ལེན་པ་
ཡིན་པའི་ཕྱིར་ཏེ། བཀའ་བསྡུ་བཞི་བ་ལས། ཤེས་བྱ་ཐམས་ཅད་དངོས་དང་དངོས་
- 187-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
མེད་དུ། །འདུས་པར་འདོད་པ་གསུམ་ལྡན་མར་བཅད་ལུགས། །ཆོས་ཉིད་དབུ་མ་ཤེས་
བྱའི་མཆོག་ཡིན་ཡང་། །དངོས་པོ་དངོས་མེད་གང་ཡང་མ་ཡིན་གྱི། །ཕུང་བོ་གསུམ་
པར་བཞེད་པ་རྫོགས་ལྡན་ལུགས། །ཞེས་སོགས་དང༌། རི་ཆོས་ལས། དེ་ལྟ་བས་ན་
ཤེས་བྱ་ཐམས་ཅད་དངོས་པོ་དང་དངོས་མེད་གཉིས་སུ་ཁ་ཚོན་ཆོད་པར་སྨྲ་བ་རྣམས་
ཀྱིས་ནི་ཆོས་ཉིད་དོན་དམ་པའི་གནས་ལུགས་མ་རྟོགས་པ་ཉིད་དུ་ཟད་དེ། དེ་ཤེས་
བྱ་ཡིན་ཡང་དངོས་པོ་དང་དངོས་མེད་གང་ཡང་མ་ཡིན་པའི་ཕྱིར་རོ། །ཞེས་གསུངས་
སོ། །དེ་ལྟར་བཞེད་པ་ཡང་། ཀྱེའི་རྡོ་རྗེའི་རྒྱུད་ལས། ངེས་པར་དངོས་པོ་ཐམས་ཅད་
དག་པ་དེ་བཞིན་ཉིད་དུ་བརྗོད། །ཅེས་དང་། དཔལ་རྡོ་རྗེ་ཕྲེང་བ་ལས། དངོས་དང་
དངོས་མེད་ལས་གྲོལ་ཞིང་། །གང་དུའང་ལྷག་པར་མི་གནས་པ། །དངོས་པོ་ཐམས་
ཅད་ནུབ་པའོ། །ཞེས་དང༌། ཇི་སྐད་དུ། ཐོག་མཐའ་མེད་ཅིང་ཞི་བ་སྟེ། །དངོས་དང་
དངོས་མེད་ཟད་པའི་གཙོ། །སྟོང་ཉིད་སྙིང་རྗེ་དབྱེར་མེད་ཀྱང༌། །བྱང་ཆུབ་སེམས་
ཞེས་བསྟན་པའོ། །ཞེས་སོགས་ལ་བརྟེན་ནས་གསུངས་པའོ། །
བདུན་པ་བདེན་གཉིས་ཀྱི་རྣམ་དབྱེ་ཕྱེས་ནས་དོན་དམ་པའི་བྱང་ཆོས་སོགས་
འགོག་བདེན་ཟབ་མོ་ཡིན་པར་བསྟན་པ་ནི། རྩ་བར། བྱང་ཆུབ་ཕྱོགས་ཀྱི་ཆོས་རྣམས་
ཐམས་ཅད་ཀྱང་། །ཞེས་པ་ནས། འགོག་བདེན་དེ་ཞེས་པའི་བར་ཤོ་ལོ་ཀ་གཉིས་དང་
རྐང་བ་གཉིས་བྱུང་། དེའི་ཚིག་དོན་ནི། དོན་དམ་པའི་བྱང་ཆུབ་ཀྱི་ཕྱོགས་ཀྱི་ཆོས་
རྣམས་ཐམས་ཅད་ཀྱང་ལམ་བདེན་འདི་མིན་པར་དོན་དམ་པའི་འགོག་བདེན་ཡིན་
པ་དང༌། དེ་བཞིན་དུ་དོན་དམ་པའི་འཕགས་པའི་བདེན་པ་བཞི་དང་། དོན་དམ་གྱི་
- 188 -



བཀའ་བསྡུ་བཞི་བའི་འགྲེལ་བ།
བསམ་གཏན་དང་། དོན་དམ་གྱི་ཚད་མེད་དང་། དོན་དམ་གྱི་གཟུགས་མེད་སྙོམས་
འཇུག་དང་། དོན་དམ་པའི་རྣམ་ཐར་དང་། དོན་དམ་གྱི་སྙོམས་འཇུག་དགུ་དང་། དོན་
དམ་པའི་རྣམ་ཐར་སྒོ་གསུམ་དང༌། དོན་དམ་གྱི་ཏིང་ངེ་འཛིན་དང་། དོན་དམ་གྱི་
གཟུངས་ཀྱི་སྒོ་དང་དོན་དམ་པའི་དེ་བཞིན་གཤེགས་པའི་སྟོབས་བཅུ་མི་འཇིགས་པ་
བཞི་དང་། དོན་དམ་པའི་སོ་སོ་རིག་པ་བཞི་དང༌། དོན་དམ་པའི་བྱམས་ཆེན་སྙིང་
རྗེ་ཆེ་བ་དང༌། དོན་དམ་པའི་མ་འདྲེས་པའི་ཆོས་བཅོ་བརྒྱད་དང་། རང་བཞིན་གྱི་
མཁྱེན་པ་གསུམ་དང་དོན་དམ་པའི་འཕགས་པ་རྣམས་ཀྱང་། ཀུན་རྫོབ་འདུས་བྱས་
ལམ་གྱི་བདེན་པ་འདི་མིན་གྱི་འདི་ལས་གཞན་མཆོག་ལ་རོལ་གྱི་འགོག་བདེན་ཏེ།
ཟབ་མོ་མཐར་ཐུག་གི་རང་བཞིན་མྱང་འདས་ཀྱི་འགོག་བདེན་ཡིན་པར་བསྟན་པ་
ཡིན་ཞིང་། དེ་ཡང་བྱང་ཆུབ་ཕྱོགས་ཀྱི་ཆོས་སོགས་ལ་ཡང་བདེན་གཉིས་ཀྱི་རྣམ་
དབྱེ་ཕྱེས་ནས་དོན་དམ་བྱང་ཆུབ་ཀྱི་ཕྱོགས་ཀྱི་ཆོས་སོགས་ཀུན་རྫོབ་གཏན་མ་ཡིན་
པར་འགོག་བདེན་ཟབ་མོ་ཡིན་པར་བསྟན་ཞེས་རྟོགས་པའི་དབང་ཕྱུག་ཆོས་རྗེ་ཀུན་
མཁྱེན་རང་ཉིད་ཀྱིས་གསུངས་སོ། །
བརྒྱད་པ་ངེས་དོན་གྱི་མདོ་སྡེ་དུ་མའི་དགོངས་པ་བསྟན་པ་ལ་ནམ་མཁའ་དང་
ཆོས་ཉིད་གཉིས་དཔེ་དཔེ་ཅན་དུ་གསུངས་པའི་དགོངས་པ་བསྟན་པ། ཆོས་དབྱིངས་
སྟོང་ཉིད་ཡིན་པའི་སྟོང་ཚུལ་གྱི་དཔེ་དོན་གྱི་དགོངས་པ་བསྟན་པ། ལ་ལ་སྣང་མི་སྣང་
གི་དཔེ་དོན་སྦྱར་ཏེ་གསུངས་པའི་དགོངས་པ་བསྟན་པ། ཆོས་དབྱིངས་བདེ་བ་ཆེན་
པོ་དཔེ་དོན་སྦྱར་ཏེ་གསུངས་པའི་དགོངས་པ་བསྟན་པ། དར་ཡུག་ཆེན་པོའི་དཔེས་
- 189 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
མཚོན་པའི་དགོངས་པ་བསྟན་པ། ཆོས་ཉིད་རྟག་པར་གནས་ཀྱང་རྣམ་ཤེས་ཀྱིས་མཐོང་
བ་མེད་པ་དཔེས་མཚོན་པའི་དགོངས་པ་བསྟན་པ། ཆོས་དབྱིངས་དཔེ་ལས་འདས་
པའི་དགོངས་པ་བསྟན་པ། བུམ་ནང་མར་མེ་དབུལ་པོའི་གཏེར་ཆེན་ལ་སོགས་པའི་
དཔེས་མཚོན་པའི་དགོངས་པ་བསྟན་པ། ཆུ་ཁམས་གསེར་དང་ནམ་མཁའི་དཔེས་
མཚོན་པའི་དགོངས་པ་བསྟན་པ། ནམ་མཁའ་མི་ཟད་པ་ལ་སོགས་པའི་དཔེས་མཚོན་
པའི་དགོངས་པ་བསྟན་པ། སྤྲིན་ཡོད་མེད་ཀྱི་ནམ་མཁའ་ཡང་ནམ་མཁའ་གཅིག་པས་
དགོངས་པ་བསྟན་པ། སྤྲིན་ཡོད་ཀྱི་ནམ་མཁའ་སྤྲིན་སངས་སུ་གྱུར་པའི་དཔེས་མཚོན་
པའི་དགོངས་པ་བསྟན་པ། དཔེ་མེད་དང་དཔེ་དང་བཅས་པར་གསུངས་པའི་དགོངས་
པ་བསྟན་པ་དང་བཅུ་གསུམ། དང་པོ་ནི། རྩ་བར། རྒྱུ་རྐྱེན་མེད་ཅིང་འཕོ་འགྱུར་
མེད་པ་དང༌། །ཞེས་པ་ནས་དཔེ་ཡིས་གསུངས་། ཞེས་པའི་བར་རྐང་བ་གསུམ་བྱུང་།
དེའི་ཚིག་དོན་ནི། ཆོས་ཉིད་དེ་རྒྱུ་དང་རྐྱེན་མེད་ཅིང་འཕོ་འགྱུར་མེད་པ་དང༌། ཆ་མེད་
ཀུན་འགྲོ་ཀུན་ལ་ཁྱབ་པ་སོགས་ཡིན་པ་ནི་ནམ་མཁའ་འདུས་མ་བྱས་ཀྱི་དཔེ་ཡིས་
ལེགས་པར་གསུངས་པ་ཡིན་ཏེ། མྱང་འདས་ཆེན་པོའི་མདོ་ལས། དེ་བཞིན་གཤེགས་
པ་ནི་སྐྱེ་བ་མེད་པ་རིགས་མེད་པ་སྟེ་སྐྱེ་བ་དང་རིགས་མེད་པས་ན་རྟག་པའོ། །རྟག་
པའི་ཆོས་ནི་ཐམས་ཅད་ཀུན་ཏུ་ཁྱབ་སྟེ། ཇི་ལྟར་ནམ་མཁའ་ཀུན་ཏུ་ཁྱབ་པ་བཞིན་ནོ། །
ཞེས་དང་། རྒྱུད་བླ་མ་ལས། སེམས་ཀྱི་རང་བཞིན་ནམ་མཁའ་ཡི། །ཁམས་ལྟར་རྒྱུ་མེད་
རྐྱེན་མེད་དེ། །ཚོགས་པ་མེད་ཅིང་སྐྱེ་བ་དང༌། །འཇིག་དང་གནས་པའང་ཡོད་མ་
ཡིན། །སེམས་ཀྱི་རང་བཞིན་འོད་གསལ་གང་ཡིན་པ། །དེ་ནི་ནམ་མཁའ་བཞིན་དུ་
- 190-



བཀའ་བསྡུ་བཞི་བའི་འགྲེལ་བ།
འགྱུར་མེད་དེ། །ཡང་དག་མིན་རྟོག་ལས་བྱུང་འདོད་ཆགས་སོགས། །གློ་བུར་དྲི་མའི་
དེ་ཉོན་མོངས་མི་འགྱུར། །ཞེས་དང་། ཡང་དེ་ལས། ཇི་ལྟར་རྟོག་མེད་བདག་ཉིད་ཅན། །
ནམ་མཁའ་ཀུན་དུ་རྗེས་སོང་ལྟར། །སེམས་ཀྱི་རང་བཞིན་དྲི་མེད་དབྱིངས། །དེ་བཞིན་
ཀུན་ཏུ་འགྲོ་བ་ཉིད། །དེ་སྤྱིའི་མཚན་ཉིད་ཉེས་པ་དང༌། །ཡོན་ཏན་མཐར་ཐུག་ཁྱབ་
པ་སྟེ། །གཟུགས་ཀྱི་རྣམ་པ་དམན་པ་དང་། །བར་མ་མཆོག་ལ་ནམ་མཁའ་བཞིན། །
ཞེས་སོགས་གསུངས་པའི་ཕྱིར་རོ། །
གཉིས་པ་ཆོས་དབྱིངས་སྟོང་ཉིད་ཡིན་པའི་སྟོང་ཚུལ་གྱི་དཔེ་དོན་གྱི་དགོངས་པ་
བསྟན་པ་ནི། རྩ་བར། རང་གིས་མི་སྟོང་གཞན་གྱི་སྟོང་བ་ནི། །གྲོང་སྟོང་བུམ་པ་སྟོང་
གསུམ་དཔེ་ཡིས་གསུངས། །ཞེས་རྐང་བ་གཉིས་བྱུང༌། དེའི་ཚིག་དོན་ནི། ཆོས་ཉིད་
རང་གིས་མི་སྟོང་བར་གཞན་ཀུན་རྫོབ་གློ་བུར་གྱིས་སྟོང་བ་ནི་གྲོང་ཁྱེར་མིས་སྟོང་
བ་དང་། བུམ་པ་ཆུས་སྟོང་བ་དང་། ཀླུང་ཆུ་མི་འབབ་པས་སྟོང་བ་སྟེ། སྟོང་གསུམ་
དཔེ་ཡིས་ཆོས་ཉིད་བདེ་གཤེགས་སྙིང་པོ། གློ་བུར་བའི་ཉེས་ཚོགས་ཀྱིས་སྟོང་ཉིད་
རང་གི་ངོ་བོས་མི་སྟོང་བར་རྣམ་པ་ཀུན་ལྡན་ཡིན་པར་གསུངས་པ་ཡིན་ཏེ། སོར་ཕྲེང་
གི་མདོ་ལས། བཙུན་པ་འཇམ་དཔལ་ཤིན་ཏུ་སྟོང་བ་ཉིད་ལ་བསྒོམས་ཤིང་སྟོང་པར་
ཟབ་ཏུ་བསམ་ནས་ཆོས་ཐམས་ཅད་ཞིག་པ་མི་བཟོད་པར་མཐོང་ངོ། །ཐར་བ་སྟོང་
བ་མ་ཡིན་པ་ཡང་། སྟོང་བར་མཐོང་ཞིང་རྟོག་གོ །འདི་ལྟ་སྟེ། དཔེར་ན་སེར་བའི་རིལ་
བུ་ནོར་བུའོ་སྙམ་དུ་བསམ་ནས་ནོར་བུ་ཡང་སྟོང་བར་སྒོམ་པ་དེ་བཞིན་དུ། ཁྱོད་ཀྱང་
སྟོང་བ་མ་ཡིན་པའི་ཆོས་ལ་སྟོང་བར་སེམས་དེ་ཆོས་སྟོང་བར་མཐོང་ནས་སྟོང་བ་མ་
- 191 -



ཀུན་མཁྱེན་དགོངས་རྒྱན། །
དེབ་ཕྲེང་དང་པོ།
ཡིན་པའི་ཆོས་ལ་ཡང་སྟོང་བར་འཇིག་པར་བྱེད་དོ། །སྟོང་བའི་ཆོས་ཀྱང་གཞན། སྟོང་
པ་མ་ཡིན་པའི་ཆོས་རྣམས་ཀྱང་གཞན་ཏེ། སེར་བའི་རིལ་བུ་ལྟ་བུར་ཉོན་མོངས་པ་བྱེ་
བ་ནི་སྟོང་བའོ། །སེར་བའི་རིལ་བུ་ལྟ་བུར་མི་དགེ་བའི་ཕྱོགས་ཀྱི་ཆོས་རྣམས་ནི་མྱུར་
དུ་འཇིག་གོ །ནོར་བུ་བེ་ཌཱུརྱ་བཞིན་དུ་སངས་རྒྱས་ནི་རྟག་པ་སྟེ་ཐར་བའི་མཐའ་ཡང་
ནོར་བུ་བཻ་ཌཱུརྱ་བཞིན་ནོ་ཞེས་པ་ནས། འཇམ་དཔལ་གང་གྲོང་ཁྱེར་བརྩེགས་པའི་
ཁྱིམ་སྟོང་པ་ནི་མི་མེད་པས་སྟོང་ངོ༌། །བུམ་པ་ནི་ཆུ་མེད་པས་སྟོང་ངོ༌། །ཀླུང་ནི་ཆུ་
མི་འབབ་པས་སྟོང་ངོ་། །ཅི་གྲོང་གི་བར་སྐབས་ཁྱིམ་མེད་པ་ལ་སྟོང་བ་སྟོང་བ་ཞེས་
བྱའམ་ཅི་ཁྱིམ་ཐམས་ཅད་སྟོང་བ་ཡིན་ནམ། ཐམས་ཅད་སྟོང་བ་མ་ཡིན་གྱི། མི་མེད་
པས་སྟོང་བ་ཞེས་བྱའོ།། ཅི་བུམ་པ་ཐམས་ཅད་སྟོང་བ་ཡིན་ནམ། ཐམས་ཅད་སྟོང་བ་
མ་ཡིན་གྱི། །ཆུ་མེད་པས་སྟོང་བ་ཞེས་བྱའོ། །ཅི་ཀླུང་ཐམས་ཅད་སྟོང་བ་ཡིན་ནམ། །
ཐམས་ཅད་སྟོང་བ་མ་ཡིན་གྱི་ཆུ་མི་འབབ་པའི་ཕྱིར་སྟོང་བ་ཞེས་བྱ་སྟེ། དེ་བཞིན་དུ་
ཐར་བ་ཐམས་ཅད་ཀྱིས་སྟོང་བ་མ་ཡིན་གྱི་ཉེས་པ་ཐམས་ཅད་དང་བྲལ་བའི་ཕྱིར་ཐར་
བ་སྟོང་བ་ཞེས་བྱའོ། །སངས་རྒྱས་བཅོམ་ལྡན་འདས་ནི་སྟོང་བ་མ་ཡིན་ཏེ་ཉེས་པ་ཐམས་
ཅད་དང་བྲལ་ཞིང་ཉོན་མོངས་པ་བྱེ་བའི་མི་དང་ལྷ་མེད་པའི་ཕྱིར་སྟོང་བ་ཞེས་བྱའོ། །
ཞེས་གསུངས་པ་ཡིན་པའི་ཕྱིར་རོ། །
གསུམ་པ་ལ་སྣང་མི་སྣང་གི་དཔེ་དོན་སྦྱར་ཏེ་གསུངས་པའི་དགོངས་པ་
བསྟན་པ་ནི། རྩ་བར། རྟོག་ལ་མི་སྣང་མི་རྟོག་ཡེ་ཤེས་ལ། །མངོན་སུམ་སྣང་བ་ཕྲ་
ཕབ་དཔེ་ཡིས་གསུངས།། ཞེས་རྐང་བ་གཉིས་བྱུང༌། དེའི་ཚིག་དོན་ནི། དོན་དམ་
- 192 -



བཀའ་བསྡུ་བཞི་བའི་འགྲེལ་བ།
པའི་ཆོས་རྣམས་རྣམ་ཤེས་སམ་རྟོག་པ་ལ་མི་སྣང་བར་སྤྲོས་བྲལ་མི་རྟོག་པའི་ཡེ་
ཤེས་ལ་མངོན་སུམ་དུ་སྣང་བ་ཡིན་པ་དེ་པྲ་ཕབ་དཔེ་ཡིས་གསུངས་པ་ཡིན་ཏེ། མྱང་
འདས་ཆེན་པོའི་མདོ་ལས། བཅོམ་ལྡན་འདས་གལ་ཏེ་སེམས་ཅན་ཐམས་ཅད་ལ་
སངས་རྒྱས་ཀྱི་རང་བཞིན་རྡོ་རྗེ་མཐུ་བོ་ཆེ་ལྟ་བུ་མཆིས་ན་དོན་ཅིའི་སླད་དུ། སེམས་
ཅན་ཐམས་ཅད་ཀྱིས་མི་མཐོང་། བཅོམ་ལྡན་འདས་ཀྱི་བཀའ་སྩལ་པ། རིགས་ཀྱི་བུ་
དཔེར་ན་གཟུགས་ནི་སྔོན་པོ་དང་སེར་པོ་དང་དམར་པོ་དང་དཀར་པོ་དང་རིང་པོ་དང་
ཐུང་ངུ་ཐ་དད་པ་ཡོད་ཀྱང་། དམུས་ལོང་གིས་མི་མཐོང་ངོ། །དེ་ལྟར་མི་མཐོང་མོད་ཀྱང་།
སྔོན་པོ་དང་། སེར་པོ་དང་། དམར་པོ་དང་། དཀར་པོ་ཐ་དད་པ་དང་དབྱིབས་རིང་
ཐུང་མེད་ཅེས་བྱ་མི་རུང་ངོ། །དེ་ཅིའི་ཕྱིར་ཞེ་ན། དམུས་ལོང་གིས་མི་མཐོང་ཡང་མིག་
ཅན་གྱིས་མི་མཐོང་བ་མ་ཡིན་ནོ། །སངས་རྒྱས་ཀྱི་རང་བཞིན་ཡང་དེ་དང་འདྲ་སྟེ།
སེམས་ཅད་ཐམས་ཅད་ཀྱིས་མི་མཐོང་མོད་ཀྱི་བྱང་ཆུབ་སེམས་དཔའ་ས་བཅུ་པས་
ཕྱོགས་ཙམ་ཞིག་མཐོང་ལ། དེ་བཞིན་གཤེགས་པས་ནི་མ་ལུས་པར་གཟིགས་སོ། །
བྱང་ཆུབ་སེམས་དཔའ་ས་བཅུ་པས་སངས་རྒྱས་ཀྱི་རང་བཞིན་ལ་མཚན་མོའི་གཟུགས་
ལྟ་བུར་མཐོང་། དེ་བཞིན་གཤེགས་པས་ཉིན་པར་གྱི་གཟུགས་ལྟ་བུར་གཟིགས་སོ། །
རིགས་ཀྱི་བུ་དཔེར་ན་ཞར་བའི་ནི་གཟུགས་གསལ་བར་མི་མཐོང་སྟེ། དེ་ལ་སྨན་པ་
མཁས་པས་མིག་བཅོས་ན་སྨན་དེའི་སྟོབས་ཀྱིས་གསལ་བར་མཐོང་བར་འགྱུར་རོ། །
བྱང་ཆུབ་སེམས་དཔའ་ས་བཅུ་པ་ཡང་དེ་དང་འདྲ་སྟེ། སངས་རྒྱས་ཀྱི་རང་བཞིན་
མཐོང་མོད་ཀྱང་མི་གསལ་ལོ། །དེ་ལ་དཔའ་བར་འགྲོ་བའི་ཏིང་ངེ་འཛིན་གྱི་སྟོབས་
- 193-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཀྱིས་རབ་ཏུ་གསལ་བར་མཐོང་བར་འགྱུར་རོ། །ཞེས་དང༌། ཤེས་ལ་མི་མཐོང་བ་
ཡོད་དོ། །ཞེས་དང་། ཤེས་ལ་ཅུང་ཟད་མཐོང་བ་ཡོད་དོ། །ཞེས་སོགས་གསུངས་པའི་
ཕྱིར་རོ། །
བཞི་བ་ཆོས་དབྱིངས་བདེ་བ་ཆེན་པོར་དཔེ་དོན་སྦྱར་ཏེ་གསུངས་པའི་དགོངས་
པ་བསྟན་པ་ནི། རྩ་བར། རང་བཞིན་བདེ་ཆེན་སོ་སོར་རང་རིག་ནི། །ཀུན་ཏུ་རུ་སྐྱེས་
བདེ་བའི་དཔེ་ཡིས་གསུངས། །ཞེས་རྐང་བ་གཉིས་བྱུང་། དེའི་ཚིག་དོན་ནི། དོན་
དམ་པའི་རང་བཞིན་འགྱུར་མེད་བདེ་བ་ཆེན་པོ་སོ་སོར་རང་རིག་ནི་ཀུན་ཏུ་དུ་རུ་
སྐྱེས་བདེ་བའི་དཔེ་ཡིས་གསུངས་པ་ཡིན་ཏེ། དཔལ་ཀྱེའི་རྡོ་རྗེ་ལས། བདེ་བ་ནག་
ཅིང་བདེ་བ་སེར། །བདེ་བ་དམར་པོ་བདེ་བ་དཀར། །བདེ་བ་ལྗང་ཁུ་བདེ་བ་སྔོ། །
བདེ་བ་རྒྱུ་དང་མི་རྒྱུ་ཀུན། །བདེ་བ་ཤེས་རབ་བདེ་བ་ཐབས། །ཀུན་ཏུ་རུ་སྐྱེས་བདེ་
དེ་བཞིན། །བདེ་བ་དངོས་དང་དངོས་མེད་བདེ། །བདེ་བ་རྡོ་རྗེ་སེམས་དཔར་བརྗོད། །
ཅེས་གསུངས་པའི་ཕྱིར། ཀུན་དུ་རུ་ནི་དབང་པོ་ཉིས་སྦྱོར་ཡིན་ནོ། །
ལྔ་བ་དར་ཡུག་ཆེན་པོའི་དཔེས་མཚོན་པའི་དགོངས་པ་བསྟན་པ་ནི།
རྩ་བར། བདེན་གཉིས་རྒྱ་མཉམ་རྣམ་པ་མཚུངས་པ་དང་། །ཞེས་པ་ནས། གསལ་
བར་གསུངས་ཞེས་པའི་བར་ཤོ་ལོ་ཀ་གཅིག་བྱུང་། དེའི་ཚིག་དོན་ནི། ཀུན་རྫོབ་བདེན་
པ་དང་། དོན་དམ་བདེན་པ་གཉིས་རྒྱ་མཉམ་པའམ་ཀུན་རྫོབ་ཀྱི་རང་བཞིན་ལ་དོན་
དམ་གྱིས་ཁྱབ་པ་དང་རྣམ་པ་མཚུངས་པ་དང༌། རྣམ་པ་གྲངས་མང་ཞིང་ཡོན་ཏན་
མང་པོའམ་མཐའ་ཡས་པ་དང་ལྡན་པ་དང་། གློ་བུར་དྲི་མའི་སྦུབས་སུ་ཆུད་པར་དཀའ་
- 194 -



བཀའ་བསྡུ་བཞི་བའི་འགྲེལ་བ།
བ་ལ་སོགས་པ་རྣམས་སྟོང་གསུམ་དར་ཡུག་ཆེན་པོའི་དཔེ་ཡིས་གསལ་བར་གསུངས་
པ་ཡིན་ཏེ། སྟོང་གསུམ་དར་ཡུག་གི་མདོ་ལས། ཀྱེ་རྒྱལ་བའི་སྲས་འདི་ལྟ་སྟེ་དཔེར་
ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ཚད་དང་ལྡན་པའི་དར་ཡུག་
ཆེན་པོ་གཅིག་ཡོད་པར་གྱུར་ལ། དར་ཡུག་ཆེན་པོ་དེ་ལ་ཡང་། སྟོང་གསུམ་གྱི་སྟོང་
ཆེན་པོ་འཇིག་རྟེན་གྱི་ཁམས་ཐམས་ཅད་རྫོགས་པར་བྲིས་པར་གྱུར་ཏེ། འདི་ལྟ་སྟེ་
ཁོར་ཡུག་ཆེན་པོའི་ཚད་དུ་ནི་ཁོར་ཡུག་ཆེན་པོ་བྲིས། ས་ཆེན་པོའི་ཚད་དུ་ནི་ས་ཆེན་
པོ། སྟོང་གཉིས་པའི་འཇིག་རྟེན་གྱི་ཁམས་ཀྱི་ཚད་དུ་ནི། སྟོང་གཉིས་པའི་འཇིག་རྟེན་
གྱི་ཁམས། སྟོང་གི་འཇིག་རྟེན་གྱི་ཁམས་ཀྱི་ཚད་དུ་ནི་སྟོང་གི་འཇིག་རྟེན་གྱི་ཁམས་
གླིང་བཞི་ བའི་འཇིག་རྟེན་ཀྱི་ཁམས་ཀྱི་ཚད་དུ་ནི་གླིང་བཞི་བའི་འཇིག་རྟེན་གྱི་ཁམས།
ཞེས་པ་ནས། ཇི་ལྟར་རྡུལ་ཕྲ་རབ་ཀྱི་རྡུལ་གཅིག་ཏུ་དར་ཡུག་ཆེན་པོ་བཅུག་པ། དེ་
བཞིན་དུ་རྡུལ་ཕྲ་རབ་གྱི་རྡུལ་མ་ལུས་པ་རྣམས་སུ་དེའི་ཚད་ཙམ་གྱི་དར་ཡུག་ཆེན་པོ་
བཅུག་པར་གྱུར་ཏོ། །དེ་ནས་མཁས་པ་མཛངས་པ། གསལ་བ་ཡིད་གཞུང་པ་དེར་ཉེ་
བར་བཞུགས་པའི་དཔྱོད་པ་དང་ལྡན་པའི་སྐྱེས་བུ་འགའ་ཞིག་སྐྱེས་ཏེ། དེ་ཡི་མིག་ལྷ་
ཡིད་གྱུར་ཅིང་། ཡོངས་སུ་དག་པ་འོད་གསལ་བར་གྱུར་པ་ཞིག་ལ་དེའི་ལྷའི་མིག་
གིས་རྣམ་པར་བལྟས་ཏེ་འདི་ལྟ་བུར་གྱུར་བའི་དར་ཡུག་ཆེན་པོ་འདི་རྡུལ་ཕྲ་རབ་ཀྱི་
རྡུལ་ཆུང་ངུ་འདི་ཉིད་ལ་གནས་ཏེ་སེམས་ཅན་འགའ་ལ་ཡང་ཉེ་བར་མཁོ་བར་མ་གྱུར་
ཏོ། །དེ་འདི་སྙམ་དུ་སེམས་ཏེ། ཀྱེ་མའོ། །གང་བདག་གིས་བརྩོན་པ་ཆེན་པོའི་སྟོབས་
དང༌། མཐུས་རྡུལ་ཕྲ་རབ་ཀྱི་རྡུལ་འདི་ཕྱེ་སྟེ་དར་ཡུག་ཆེན་པོ་འདི་འགྲོ་བ་ཐམས་ཅད་
- 195-



ཀུན་མཁྱེན་དགོངས་རྒྱན།།
དེབ་ཕྲེང་དང་པོ།
，
L，
ཀྱི་ཉེ་བར་འཚོ་བར་བྱའོ་སྙམ་པས། དེ་བརྩོན་པ་ཆེན་པོའི་སྟོབས་ཀྱིས་མཐུ་བསྐྱེད་
ཏེ། རྡོ་རྗེ་ཕྲ་མོས་རྡུལ་ཕྲ་རབ་ཀྱི་རྡུལ་དེ་ཕྱེ་ནས་བསམ་པ་ཇི་ལྟ་བ་བཞིན་དུ་དར་ཡུག་
ཆེན་པོ་དེ་འགྲོ་བ་མཐའ་དག་ལ་ཉེ་བར་འཚོ་བར་བྱེད་ཅིང་གཅིག་ལ་ཇི་ལྟ་བ་བཞིན་
དུ་རྡུལ་ཕྲ་རབ་ལུས་པ་མེད་པ་མཐའ་དག་ལ་དེ་ཁོ་ན་བཞིན་བྱེད་དོ། །ཀྱེ་རྒྱལ་བའི་
སྲས་དེ་བཞིན་དུ་དེ་བཞིན་གཤེགས་པའི་ཡེ་ཤེས་ཚད་མེད་པའི་ཡེ་ཤེས། སེམས་ཅད་
ཐམས་ཅད་ཉེ་བར་འཚོ་བའི་ཡེ་ཤེས་ཀྱང་སེམས་ཅན་ཐམས་ཅད་ཀྱི་སེམས་ཀྱི་རྒྱུད་
ལ་མ་ཚང་བ་མེད་པར་རྗེས་སུ་བཞུགས་ཏེ༑ སེམས་ཅན་ཐམས་ཅད་ཀྱི་སེམས་རྒྱུད་
དེ་དག་ཀྱང་དེ་བཞིན་གཤེགས་པའི་ཡེ་ཤེས་དང་འདྲ་བར་ཚད་མེད་དོ། །དེ་ལྟར་མོད་
ཀྱི་འདུ་ཤེས་ཀྱི་འཛིན་པས་བཅིང་པའི་བྱིས་པ་རྣམས་ཀྱིས་དེ་བཞིན་གཤེགས་པའི་
ཡེ་ཤེས་མི་ཤེས་རབ་ཏུ་མི་ཤེས་ཤིང་། ཉམས་སུ་མི་མྱོང་མངོན་དུ་མི་བྱེད་དོ། །དེས་
ན་དེ་བཞིན་གཤེགས་པའི་ཆགས་པ་མེད་པའི་ཡེ་ཤེས་ཀྱིས། ཞེས་པ་ནས། གང་ཡང་
ངས་སེམས་ཅན་འདི་དག་ལ་འཕགས་པའི་ལམ་ཉེ་བར་བསྟན་པས། འདུ་ཤེས་ཀྱིས་
བྱས་པའི་འཆིང་བ་མཐའ་དག་བསལ་བར་བྱ་སྟེ། ཞེས་པ་ནས། འདུ་ཤེས་ཀྱི་འཆང་བ་
ཐམས་ཅད་ལོག་པ་དག་ལ་ནི་དེ་བཞིན་གཤེགས་པའི་ཡེ་ཤེས་ཚད་མེད་པ་དེ་འགྲོ་
བ་མཐའ་དག་གི་ཉེ་བར་འཚོ་བར་འགྱུར་རོ། །ཞེས་གསུངས་པའི་ཕྱིར་རོ། །
དྲུག་པ་ཆོས་ཉིད་རྟག་པར་གནས་ཀྱང་རྣམ་ཤེས་ཀྱིས་མཐོང་བ་མེད་པ་
དཔེས་མཚོན་པའི་དགོངས་པ་བསྟན་པ་ནི། རྩ་བར། ཀུན་ཏུ་ཁྱབ་ཅིང་མདུན་ན་རྟག་
གནས་ཀྱང་། །ཞེས་པ་ནས། མང་པོར་གསུངས། ཞེས་པའི་བར་ཤོ་ལོ་ཀ་གཅིག་བྱུང་།
བ་མ
- 196-



བཀའ་བསྡུ་བཞི་བའི་འགྲེལ་བ།
དེའི་ཚིག་དོན་ནི། ཆོས་ཉིད་གཤེགས་སྙིང་དོན་དམ་པའི་ཡེ་ཤེས། བརྟན་གཡོ་ཀུན་
ཏུ་ཁྱབ་ཅིང་ལུས་ཅན་རྣམས་ཀྱི་མདུན་ན་རྟག་ཏུ་གནས་ཀྱང་རྣམ་པར་ཤེས་པ་ཀུན་
གྱིས་མཐོང་བ་མེད་པའི་དཔེ་ལ། འཇིག་རྟེན་ན་ལིང་ཏོག་གིས་རབ་རིབ་ཏུ་འགྱུར་
བའི་མིག་གི་སྐྱོན་རྣམས་དང་། ཁྲོན་པ་རྐོ་བ་ལ་སོགས་པ་དཔེ་མང་པོའི་གསུངས་
པ་ཡིན་ཏེ། རྔ་བོ་ཆེའི་མདོ་ལས་། འོད་སྲུང་བཞི་པོ་འདི་དག་ནི་སེམས་ཅན་གྱི་ཁམས་
ན་སྒྲིབ་པའི་རྒྱུ་དང་གཏན་ཚིགས་ཀྱི་དཔེ་ཡིན་ཏེ། བཞི་གང་ཞེ་ན། མིག་ལིང་ཏོག་
སེར་པོ་དང༌། སྔོན་པོས་རབ་རིབ་ཏུ་གྱུར་པ་ལྟ་བུ་དང་། ཟླ་བ་སྤྲིན་གྱིས་ཁེབས་པ་
ལྟ་བུ་དང་། ཁྲོན་པ་རྐོ་བ་ལྟ་བུ་དང་། བུམ་པའི་ནང་གི་སྒྲོན་མེ་ལྟ་བུའོ། །འོད་སྲུང་
བཞི་པོ་འདི་དག་ནི་སྙིང་པོ་ཡོད་དོ། །ཞེས་བྱ་བའི་རྒྱུ་དང་གཏན་ཚིགས་ཡིན་ཏེ་རྒྱུ་
དང་གཏན་ཚིགས་དེ་དག་གིས་སེམས་ཅན་ཐམས་ཅད་དང་སྲོག་ཆགས་ཐམས་ཅད་
ལ་སངས་རྒྱས་ཀྱི་ཁམས་ཡོད་དེ་མཚན་དང་དཔེ་བྱད་བཟང་པོ་མཐའ་ཡས་པས་བརྒྱན་
པ་སྣང་བར་འགྱུར་ཞིང་། ཁམས་དེས་སེམས་ཅན་རྣམས་ཀྱིས་མྱ་ངན་འདས་པ་ཐོབ་
པར་འགྱུར་རོ། །དེ་ལ་མིག་རབ་རིབ་ཅན་ཞེས་བྱ་བ་ནི་ལིང་ཏོག་སེར་པོ་དང༌། སྔོན་
པོས་གཡོགས་ནས་རབ་རིབ་དུ་གྱུར་བ་བཅོས་སུ་རུང་བ་ནི། ཇི་སྲིད་དུ་སྨན་པ་མ་
རྙེད་པ་དེ་སྲིད་དུ་ལོང་བར་འགྱུར་ཞིང་སྨན་པ་རྙེད་ན་ཡང་མྱུར་དུ་མཐོང་བར་འགྱུར་
རོ། །སྔོན་པོས་གཡོག་ནས་རབ་རིབ་ཏུ་གྱུར་བ་དེ་བཞིན་དུ་ཉོན་མོངས་པ་བྱེ་བའི་
སྦུབས་ཀྱི་ཁེབས་པའི་ཁམས་འདི་ཇི་སྲིད་ཉན་ཐོས་དང་རང་སངས་རྒྱས་རྣམས་ལ་
དགའ་བར་བྱེད་པ་དེ་སྲིད་དུ་བདག་ནི་བདག་མ་ཡིན་པར་འགྱུར་ཞིང་། བདག་གི་
- 197 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
བདག་ཏུ་འགྱུར་རོ། །གང་གི་ཚེ་སངས་རྒྱས་བཅོམ་ལྡན་འདས་རྣམས་ལ་དགའ་བར་
འགྱུར་བ་དེའི་ཚེ་བདག་ཏུ་འགྱུར་ཞིང་དེའི་འོག་ཏུ་སྒྲུབ་ཏུ་རུང་བའི་མིར་འགྱུར་རོ། །
མི་ དེའི་མིག་ནད་ལིང་ཏོག་སེར་པོ་དང་། སྔོན་པོའི་རབ་རིབ་གང་ཡིན་པ་ལྟར་ཉོན་
མོངས་པ་རྣམས་བལྟ་བར་བྱའོ། །དེ་བཞིན་གཤེགས་པའི་སྙིང་པོ་ནི། མིག་བཞིན་དུ་
ངེས་པར་ཡོད་དོ། །ཟླ་བ་སྤྲིན་གྱིས་ཁེབས་པ་ཞེས་བྱ་བ་ནི། ཇི་ལྟར་སྤྲིན་སྡུག་པོའི་
ཁེབས་པའི་ཟླ་བའི་དཀྱིལ་འཁོར་མི་སྣང་བ་དེ་བཞིན་དུ་ཉོན་མོངས་པའི་སྦུབས་ཀྱིས་
ཁེབས་པའི་ཁམས་མི་སྣང་ངོ༌། །གང་གི་ཚེ་ཉོན་མོངས་པའི་ཚོགས་སྤྲིན་བཞིན་དུ་
བྲལ་བར་གྱུར་ན་དེའི་འོག་དུ་ཟླ་བ་ཉ་བ་བཞིན་དུ་ཁམས་སྣང་བར་འགྱུར་རོ། །དེ་
ལ་ཁྲོན་པ་རྐོ་བ་ཞེས་བྱ་བ་ནི། དཔེར་ན་མི་ཞིག་ཁྲོན་པ་རྐོ་ཞིང་རྐོ་བ་ན་ཇི་ཙམ་ཇི་
ཙམ་དུ་ས་སྐམ་པོ་བྱུང་བ་དེ་ཙམ་དེ་ཙམ་དུ་རྟགས་དེས་ན་འདི་ནས་ཆུ་རིང་ངོ་སྙམ་
དུ་སེམས་ཤིང་། གང་གི་ཚེ་འཇིམ་པ་བྱུང་བ་དེའི་ཚེ་རྟགས་དེས་ན་འདི་ནས་ཆུ་ཉེ་འོ་
ཞེས་ཤེས་པར་འགྱུར་རོ། གང་གི་ཚེ་ཆུ་ལ་ཐུག་པ་དེའི་ཚེ་རྐོ་བའི་མཐར་ཕྱིན་པ་ཡིན་
ནོ། །དེ་བཞིན་དུ་ཉན་ཐོས་དང་རང་སངས་རྒྱས་རྣམས་དེ་བཞིན་གཤེགས་པ་རྣམས་
བརྙེས་པར་བྱེད་ཅིང་ལེགས་པར་སྤྱད་པ་སྤྱོད་པ་བསྟེན་པས་ཉོན་མོངས་པ་རྐོ་བར་
བྱེད་དེ། བརྐོས་ནས་ཆུ་བཞིན་དུ་དེ་བཞིན་གཤེགས་པའི་སྙིང་པོ་རྙེད་པར་འགྱུར་རོ། །
ཞེས་པ་ནས་འདི་དག་གིས་ཇི་ལྟར་ང་ལ་སེམས་ཅན་གྱི་ཁམས་ཡོད་པ་དེ་བཞིན་དུ་
སེམས་ཅན་ཐམས་ཅད་ལ་ཡོད་པར་རིག་པར་བྱའོ། །ཞེས་གསུངས་པའི་ཕྱིར་རོ། །
བདུན་པ་ཆོས་དབྱིངས་དཔེ་ལས་འདས་པའི་དགོངས་པ་བསྟན་པ་ནི། རྩ་
- 198 -



བཀའ་བསྡུ་བཞི་བའི་འགྲེལ་བ།
བར། གཟུགས་མེད་གཟུགས་བཟང་ལུས་མེད་ལུས་མཆོག་སོགས། །ཞེས་པ་ནས།
ལེགས་པར་གསུངས་ཞེས་པའི་བར་ཤོ་ལོ་ཀ་གཅིག་དང་རྐང་བ་གཅིག་བྱུང་། དེའི་
ཚིག་དོན་ནི་གཤེགས་སྙིང་འོད་གསལ་གྱི་ཆོས་ཉིད་འདི་ནི་ཀུན་རྫོབ་ཀྱི་གཟུགས་མེད་
པའི་གཟུགས་བཟང་ཡིན་པ་དང་།དེ་ནི་ཀུན་རྫོབ་ཀྱི་ལུས་མེད་ཅིང་། དེ་ལས་འདས་
པའི་ལུས་ཀྱི་མཆོག་དང་ལྡན་པ་སོགས། འགལ་འདུས་སྐྱོན་མེད་མང་པོ་སྟོན་པའམ་
མཚོན་པའི་དཔེ་འཇིག་རྟེན་འདི་ན་ཡོད་པ་དེ་ནི་མེད་པ་དེ་ཡི་ཕྱིར། དེས་ན་མདོ་རྒྱུད་
དུ་མ་ལས་འཇིག་རྟེན་དཔེ་ལས་འདས་སོ། །ཞེས་གསུངས་པ་དང༌། དཔེར་བྱ་ཀུན་
ལས་འདས་ཞེས་ལེགས་པར་གསུངས་པའི་ཕྱིར་རོ། །
བརྒྱད་པ་བུམ་ནང་མར་མེ་དབུལ་བོའི་གཏེར་ཆེན་ལ་སོགས་པའི་དཔེའི་
མཚོན་པའི་དགོངས་པ་བསྟན་པ་ནི། རྩ་བར། ཀུན་ལ་ཡོད་ཀྱང་སེམས་ཅན་ཉོན་མོངས་
ཀྱིས། །ཞེས་པ་ནས། མང་པོས་གསུངས་ཞེས་པའི་བར་རྐང་བ་གསུམ་བྱུང་། དེའི་
ཚིག་དོན་ནི། དོན་དམ་པའི་མཚན་དཔེ་ཡོངས་སུ་རྫོགས་པའི་སངས་རྒྱས་ནི་ལུས་
ཅན་ཀུན་ལ་ཡོད་ཀྱང་སེམས་ཅན་རྣམས་ལ་ཉོན་མོངས་ཀྱིས་བསྒྲིབས་པའི་དཔེ་ནི་
བུམ་ནང་གི་མར་མེ་དང་། དབུལ་པོར་གཏེར་ཆེན་གནས་པ་ལ་སོགས་པ་དཔེ་མང་
པོས་གསུངས་པ་ཡིན་ཏེ། རྔ་བོ་ཆེའི་མདོ་ལས། བུམ་ནང་གི་སྒྲོན་མེ་ཞེས་བྱ་བ་ནི་ཇི་
ལྟར་བུམ་པའི་ནང་ན་སྒྲོན་མེ་ཡོད་པའི་འོད་ལམ་མེར་མ་ཡིན། ལྷན་ནེར་མ་ཡིན་ཞིང་
སེམས་ཅན་རྣམས་ལ་ཅི་ཡང་མི་བྱེད་པ་བཞིན་དུ། དེ་བཞིན་གཤེགས་པའི་སྙིང་པོ་
མཚན་དང་དཔེ་བྱད་བཟང་པོ་མཐའ་ཡས་པ་དང་ལྡན་པར་གསུངས་པ་ཡང་སེམས་
བ 199 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཅན་རྣམས་ཀྱི་དོན་མི་བྱེད་དོ། །གང་གི་ཚེ་ཡང་བུམ་པ་ཆག་ནས་དེ་ནས་སྒྲོན་མ་རང་
སྣང་བས་སྲོག་ཆགས་རྣམས་ཀྱི་དོན་བྱེད་པར་གྱུར་པ་དེ་བཞིན་དུ་ཉོན་མོངས་པ་བྱེ་
བའི་སྤུབས་ཅན་འཁོར་བའི་བུམ་པ་ན་དེ་བཞིན་གཤེགས་པའི་སྙིང་པོ་གནས་པ་སྒྲོན་
མ་བཞིན་དུ་རབ་ཏུ་འབར་བའི་འཁོར་བའི་ཉོན་མོངས་པ་ཟད་པའི་ཚེ་བུམ་པ་ཆག་
པའི་སྒྲོན་མ་བཞིན་དུ་དེ་བཞིན་གཤེགས་པ་སེམས་ཅན་རྣམས་ཀྱི་དོན་བྱེད་པར་འགྱུར་
རོ། །ཞེས་དང་། མགོན་པོ་ཀླུ་སྒྲུབ་ཀྱི་ཆོས་དབྱིངས་བསྟོད་པ་ལས། ཇི་ལྟར་མར་མེ་
བུམ་ནང་གནས། །ཅུང་ཞིག་སྣང་བར་མི་འགྱུར་བ། །དེ་བཞིན་ཉོན་མོངས་བུམ་ནང་
གནས། །ཆོས་ཀྱི་དབྱིངས་ཀྱང་མི་མཐོང་ངོ༌། །ཕྱོགས་ནི་གང་དང་གང་དག་གནས། །
བུམ་པ་བུ་ག་གཏོད་གྱུར་པ། །དེ་དང་དེ་ཡི་ཕྱོགས་ཉིད་ནས། །འོད་ཀྱི་རང་བཞིན་
འབྱུང་བར་འགྱུར། །གང་ཚེ་ཏིང་འཛིན་རྡོ་རྗེ་ཡིས། །བུམ་པ་དེ་ནི་བཅག་གྱུར་ན། །དེ་
ཚེ་དེ་ནི་ནམ་མཁའ་ཡི། །མཐར་ཐུག་བར་དུ་སྣང་བར་བྱེད། །ཆོས་ཀྱི་དབྱིངས་ནི་སྐྱེ་
མ་ཡིན། །ནམ་ཡང་འགག་པར་འགྱུར་བ་མེད། །དུས་རྣམས་ཀུན་དུ་ཉོན་མོངས་མེད། །
ཐོག་མ་བར་མཐའ་དྲི་མ་བྲལ། །ཇི་ལྟར་རིན་ཆེན་བེ་ཌཱུརྱ། །དུས་རྣམས་ཀུན་ཏུ་འོད་
གསལ་ཡང་། །རྡོ་ཡི་ནང་ན་གནས་གྱུར་ན། །དེ་ཡི་འོད་ནི་གསལ་མ་ཡིན། །དེ་བཞིན་
ཉོན་མོངས་ཀྱིས་བསྒྲིབས་པའི། །ཆོས་དབྱིངས་ཤིན་ཏུ་དྲི་མེད་པའང་། །འཁོར་བའི་
འོད་ནི་གསལ་མ་ཡིན། །མྱ་ངན་འདས་ན་འོད་གསལ་འགྱུར། །ཞེས་དང་། ཇི་སྐད་
དུ། ཇི་ལྟར་མར་མེ་བུམ་ནང་གནས། །ཕྱི་རོལ་ཏུ་ནི་སྣང་མི་འགྱུར། །བུམ་པ་དེ་ཉིད་
བཅག་གྱུར་ན། །དེ་འོག་མར་མེའི་འོད་སྣང་འགྱུར། །དེ་བཞིན་བུམ་པ་རང་ལུས་
་
- 200 -



བཀའ་བསྡུ་བཞི་བའི་འགྲེལ་བ།
ཉིད། །དེ་ཉིད་མར་མེ་ལྟ་བུར་ཉིད། །བླ་མའི་ཁ་ཡིས་ལེགས་བཅག་ན། །སངས་རྒྱས་
ཡེ་ཤེས་གསལ་བར་འགྱུར། །ཞེས་དང་། དེ་བཞིན་གཤེགས་པའི་སྙིང་པོའི་མདོ་ལས།
རིགས་ཀྱི་བུ་དག་གཞན་ཡང་། འདི་ལྟ་སྟེ། དཔེར་ན་དབུལ་བོ་ཞིག་གི་ཁྱིམ་གྱི་ནང་
གི་མཛོད་ཀྱི་འོག་གི་ས་ལ་གཏེར་ཆེན་པོ་དབྱིག་དང་། གསེར་གྱིས་གང་བ་མཛོད་ཀྱི་
ཚད་ཙམ་ཞིག་མི་བདུན་སྲིད་ཀྱི་སས་གཡོགས་པའི་འོག་ན་ཡོད་ལ། གཏེར་ཆེན་པོ་
དེས་མི་དབུལ་བོ་དེ་ལ་འདི་སྐད་དུ། ཀྱེ་མི་ང་ནི་གཏེར་ཆེན་པོ་སྟེ་སས་གཡོགས་ཤིང་
འདུག་གོ་ཞེས་མི་སྨྲ་སྟེ། འདི་ལྟ་སྟེ་གཏེར་ཆེན་པོ་ནི་སེམས་ཀྱི་ངོ་བོ་ཉིད་ཀྱིས་སེམས་
ཅན་མ་ཡིན་པའོ། །མི་དབུལ་བོ་ཁྱིམ་གྱི་བདག་པོ་དེ་ནི་དབུལ་བའི་སེམས་ཀྱི་རྗེས་
སུ་སེམས་ཤིང་། དེ་ཉིད་ཀྱི་སྟེང་ན་རྣམ་པར་རྒྱུ་ཡང་སའི་འོག་ན་གཏེར་ཆེན་པོ་ཡོད་
པ་དེ་མ་ཐོས་མི་ཤེས་མ་མཐོང་ངོ༌། །རིགས་ཀྱི་བུ་དག་དེ་བཞིན་དུ་སེམས་ཅན་ཐམས་
ཅད་ཀྱི་མངོན་པར་ཞེན་པའི་ཡིད་ལ་བྱེད་པ་ཁྱིམ་ལྟ་བུར་གྱུར་བའི་འོག་ན་དེ་བཞིན་
གཤེགས་པའི་སྙིང་པོ་སྟོབས་དང་མི་འཇིགས་པ་དང་མ་འདྲེས་པ་དང་སངས་རྒྱས་ཀྱི་
ཆོས་ཐམས་ཅད་ཀྱི་མཛོད་ཀྱི་གཏེར་ཆེན་པོ་ཡོད་ཀྱང་། སེམས་ཅན་དེ་དག་གཟུགས་
དང་སྒྲ་དང་དྲི་དང་རོ་དང་རེག་པ་ལ་ཆགས་པའི་སྡུག་བསྔལ་བས་འཁོར་བ་ན་འཁོར་
ཏེ་ཆོས་ཀྱི་གཏེར་ཆེན་པོ་དེ་མ་ཐོས་པས་ཐོབ་པར་མ་གྱུར་ཅིང་། ཡོངས་སུ་སྦྱོང་བའི་
ཕྱིར་བརྩོན་པར་ཡང་མི་བྱེད་དོ། །རིགས་ཀྱི་བུ་དག་དེ་ནས་དེ་བཞིན་གཤེགས་པ་
འཇིག་རྟེན་དུ་བྱུང་སྟེ། བྱང་ཆུབ་སེམས་དཔའི་ནང་དུ་འདི་ལྟ་བུའི་ཆོས་ཀྱི་གཏེར་
ཆེན་པོ་ཡང་དག་པར་རབ་ཏུ་སྟོན་ཏེ། ཞེས་པ་ནས། སྟོབས་དང་། མི་འཇིགས་པ་
- 201 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དང་། སངས་རྒྱས་ཀྱི་ཆོས་མང་པོའི་མཛོད་དུ་གྱུར་པ་ཡིན་ནོ། །ཞེས་དང་། མྱང་འདས་
ཆེན་པོ་ལྷའི་ཟླ་བའི་བསྒྱུར་བ་ལས། སངས་རྒྱས་ཀྱི་ཁམས་ནི་སེམས་ཅན་ཐམས་ཅད་
ལ་ཡོད་མོད་ཀྱི། ཞེས་པ་ནས་དབུལ་པོའི་ཁྱིམ་ཞིག་ན། གསེར་གྱི་གཏེར་ཟད་མི་
ཤེས་པ་ཞིག་ཡོད་ལ། ཞེས་པ་ནས། རིགས་ཀྱི་བུ་དེ་བཞིན་གཤེགས་པའི་སྙིང་པོ་
ནི། སེམས་ཅན་ཐམས་ཅད་ལ་ཡོད་ལ་མཐོང་བར་མ་ནུས་པ་ཙམ་དུ་ཟད་དེ། བུད་
མེད་དབུལ་མོ་དེ་ཉིད་ལ་གཏེར་ཡོད་པ་དང་འདྲའོ། །རིགས་ཀྱི་བུ་ད་ངས་སེམས་
ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་དོ་ཞེས་ཡང་དག་པར་བསྟན་
པར་བྱ་སྟེ། ཞེས་སོགས་དང་། མྱང་འདས་ཆེན་པོ་རྒྱ་ནས་བསྒྱུར་བ་ལས། རིགས་ཀྱི་
བུ་ངས་ཡང་འདི་སྐད་དུ། སེམས་ཅན་གྱིས་སངས་རྒྱས་ཀྱི་རང་བཞིན་ནི་དཔེར་ན་
བུད་མེད་དབུལ་མོའི་ཁྱིམ་གྱི་རིན་པོ་ཆེའི་གཏེར་དང་། སྟོབས་པོ་ཆེའི་དཔྲལ་བའི་རིན་
པོ་ཆེའི་ནོར་བུ་རྡོ་རྗེ་དང་། འཁོར་ལོས་བསྒྱུར་བའི་རྒྱལ་པོའི་ཟིལ་མངར་གྱི་ཆུ་མིག་
དང་མཚུངས་སོ། །ཞེས་སོགས་རྒྱས་པར་གསུངས་པ་དང་། རྒྱུད་བླ་མ་ལས། ཇི་ལྟར་
མི་དབུལ་ཁྱིམ་ནང་ས་འོག་ན། །མི་ཟད་པ་ཡི་གཏེར་ནི་ཡོད་གྱུར་ལ། །མི་དེས་དེ་མ་
ཤེས་ཤིང་གཏེར་དེ་ཡང་། །དེ་ལ་ང་འདིར་ཡོད་ཅེས་མི་སྨྲ་ལྟར། །དེ་བཞིན་ཡིད་ཀྱི་
ནང་ཆུད་རིན་ཆེན་གཏེར། །དྲི་མེད་བཞག་དང་བསལ་མེད་ཆོས་ཉིད་ཀྱང་། །མ་རྟོགས་
པས་ནི་དབུལ་བའི་སྡུག་བསྔལ་ནི། །རྣམ་མང་རྒྱུན་དུ་སྐྱེ་དགུ་འདིས་མྱོང་ངོ༌། །ཞེས་
གསུངས་པའི་ཕྱིར་རོ། །
དགུ་པ་ཆུ་ཁམས་གསེར་དང་ནམ་མཁའི་དཔེས་མཚོན་པའི་དགོངས་པ་
- 202 -



བཀའ་བསྡུ་བཞི་བའི་འགྲེལ་བ།
བསྟན་པ་ནི། རྩ་བར། དྲི་མ་སྤངས་ནས་མངོན་དུ་གྱུར་བའི་དཔེ། །ཆུ་ཁམས་གསེར་
དང་ནམ་མཁའ་ལ་སོགས་གསུངས། །ཞེས་རྐང་བ་གཉིས་བྱུང་། དེའི་ཚིག་དོན་ནི།
གློ་བུར་སྒྲིབ་གཉིས་ཀྱི་དྲི་མ་སངས་ན་གཞི་འབྲས་དབྱེར་མེད་དུ་བཞུགས་པའི་ཆོས་
ཉིད་བདེ་གཤེགས་སྙིང་པོ་མངོན་དུ་གྱུར་བ་ཡིན་ལ་དེ་ཡིན་པའི་དཔེ་ནི། ཆུའི་རང་
བཞིན་ལ་རྡུལ་གྱི་དྲི་མ་མ་ཞུགས་པས་ཆུ་རྡུལ་གྱིས་རྙོག་པ་དྭངས་བའི་ཚེ་ཆུའི་ཁམས་
དང༌། གསེར་གྱི་རང་བཞིན་ལ་གཡའ་མ་ཞུགས་པའི་གཡའ་དག་པ་ན་གསེར་གྱི་
ཁམས་དང་། ནམ་མཁའི་རང་བཞིན་ལ་གློ་བུར་གྱི་སྤྲིན་མ་ཞུགས་པའི། སྤྲིན་དྭངས་
པ་ན་ནམ་མཁའ་དྭངས་བ་ལ་སོགས་པ་དཔེ་དུ་མ་གསུངས་པ་ཡིན་ཏེ། གསེར་འོད་
དམ་པའི་མདོ་ལས། ཇི་ལྟར་གསེར་བཟང་པོ་བཞུ་ཞིང་བཏུལ་ཏེ་སྦྱངས་པ་ན་རྡུལ་དང་
དྲི་མས་ཕྱིར་མི་གོས་ཤིང་རང་བཞིན་རྣམ་པར་དག་པའི་གསེར་ཉིད་དུ་སྣང་སྟེ། གསེར་
གྱི་དངོས་པོ་རྣམ་པར་དག་པ་ཡང་མེད་པར་འགྱུར་བ་མ་ཡིན་པ་བཞིན་དང་དཔེར་ན་
ཆུ་རྙོག་མ་ཅན་དྭངས་ཏེ་རྣམ་པར་དྭངས་ན་ཆུའི་རང་བཞིན་གསལ་བར་གྱུར་པ་ཡིན་
གྱི་ཆུ་དེ་ཉིད་མེད་པར་གྱུར་པ་ཡང་མ་ཡིན་ནོ། །དེ་བཞིན་དུ་ཆོས་ཀྱི་སྐུ་ཡང་ཉོན་
མོངས་པ་དང་སྡུག་བསྔལ་སྣ་ཚོགས་འདུས་པ་སྤངས་ན་བག་ཆགས་མ་ལུས་པ་བསལ་
ཏེ་སངས་རྒྱས་ཀྱི་ངོ་བོ་རྣམ་པར་དག་པ་ཉིད་སྣང་བར་གྱུར་བ་ཡིན་གྱི་དངོས་པོ་མེད་
པར་གྱུར་བ་ཉིད་ནི་མ་ཡིན་ནོ། །ཡང་དཔེར་ན་ནམ་མཁའ་ལ་དུ་བ་དང་སྤྲིན་དང་
རྡུལ་དང་ན་བུན་གྱིས་བསྒྲིབས་པ་དེ་མེད་པར་གྱུར་བ་ན་ནམ་མཁའི་ཁམས་ཏེ་རྣམ་
པར་དག་པར་གྱུར་བ་ཡིན་གྱི་ནམ་མཁའ་དེ་ཉིད་མེད་པར་གྱུར་བ་ནི་མ་ཡིན་ནོ། །
- 203 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དེ་བཞིན་དུ་ཆོས་ཀྱི་སྐུ་ཉོན་མོངས་པ་ཐམས་ཅད་ཟད་པའི་ཕྱིར་རྣམ་པར་དག་པ་ཞེས་
བྱ་བའི་སྐུ་ཉིད་མེད་པར་གྱུར་པ་ནི་མ་ཡིན་ནོ། །ཞེས་དང་། དབུས་མཐའ་རྩ་འགྲེལ་
ལས། ཆུ་ཁམས་གསེར་དང་ནམ་མཁའ་རྣམས། །དག་པ་བཞིན་དུ་དག་པར་འདོད། །
གློ་བུར་གྱི་དྲི་མ་དང་བྲལ་བ་ལ་བྱའི། དེའི་ངོ་བོ་ཉིད་གཞན་དུ་འགྱུར་བ་ནི་མ་ཡིན་ནོ། །
ཞེས་དང༌། མདོ་སྡེ་རྒྱན་ལས། རྟག་ཏུ་གཉིས་བྲལ་འཁྲུལ་བའི་རྟེན་གང་ཡིན་དང་
གང་ཞིག་རྣམ་ཀུན་ཏུ། །བརྗོད་པར་ནུས་མ་ཡིན་ཞིང་སྤྲོས་པ་མེད་པའི་བདག་ཉིད་
དེ་ཁོ་ན། །ཤེས་བྱ་སྤང་བྱ་རང་བཞིན་དྲི་མེད་འདོད་གང་རྣམ་པར་སྦྱང་བྱ་སྟེ། །དེ་ནི་
ནམ་མཁའ་གསེར་དང་ཆུ་ལྟར་ཉོན་མོངས་པ་ལས་རྣམ་དག་འདོད། །ཅེས་དང་། དེ་
ཉིད་ལས། ཅི་ལྟར་ཆུ་རྙོག་པ་ལས་དྭངས་པ་ན། །དང་བ་ཉིད་དེ་དེ་ལས་སྐྱེས་མིན་
གྱི། །དེ་ནི་དེ་ལ་དྲི་མ་བྲལ་བར་ཟད། །དེ་བཞིན་རང་སེམས་དག་ལ་ཚུལ་དེ་ཉིད། །
སེམས་ནི་རྟག་ཏུ་རང་བཞིན་འོད་གསལ་འདོད། །ཅེས་དང་། དེའི་འགྲེལ་བ་ལས། ཇི་
ལྟར་ཆུ་རང་བཞིན་གྱི་དང་བ་ལས་གློ་བུར་གྱི་རྙོག་པས་རྟོགས་པ་ཡིན་པ་དེ་བཞིན་དུ་
སེམས་རང་བཞིན་གྱིས་འོད་གསལ་བར་འདོད་པ་ལས་གློ་བུར་གྱི་ཉེས་པས་མ་རུང་
བར་བྱས་སོ། །ཞེས་པ་ནས། དེ་ལྟ་བས་ན་སེམས་ནི་འདིར་ཆོས་ཉིད་ཀྱི་སེམས་ཁོ་
ན་ཡིན་པར་རིག་པར་བྱའོ། །ཞེས་གསུངས་པའི་ཕྱིར་རོ། །
བཅུ་བ་ནམ་མཁའ་མི་ཟད་པ་ལ་སོགས་པའི་དཔེས་མཚོན་པའི་
དགོངས་པ་བསྟན་པ་ནི། རྩ་བར། དྲི་མ་ཟད་ཀྱང་སྙིང་པོ་མི་ཟད་པའི། །དཔེ་ཡང་
ནམ་མཁའ་ལ་སོགས་མང་པོས་གསུངས། །ཞེས་རྐང་བ་གཉིས་བྱུང་། དེའི་ཚིག་དོན་
-204 -



བཀའ་བསྡུ་བཞི་བའི་འགྲེལ་བ། །
ནི། གློ་བུར་གྱི་དྲི་མ་གཉེན་པོའི་སྟོབས་ཀྱིས་ཟད་ཀྱང༌། དོན་དམ་བདེ་གཤེགས་སྙིང་
པོ་མི་ཟད་པར་གནས་པའི་དཔེ་ཡང་ནམ་མཁའ་དང་རྡོ་རྒྱུས་ཀྱི་གོས་དང༌། ལྗོན་
ཤིང་རྙིང་པ་དང་། མར་མེ་ཟད་པ་དང་། ལྕགས་གྲང་བ་དང་། ཟླ་བའི་དཀྱིལ་འཁོར་
ལ་སོགས་པ་དཔེ་མང་པོས་གསུངས་པ་ཡིན་ཏེ། རྔ་བོ་ཆེའི་མདོ་ལས། ནམ་མཁའ་
ལ་རྟེན་པའི་ཁང་པའམ་རིགས་གང་དང་གང་ཡིན་པ་ཞིག་ཀྱང་ནམ་མཁའ་མི་འཇིག་
པ་ལྟར་མྱ་ངན་ལས་འདས་པའི་དབྱིངས་ཀྱིས་འགྲོ་བ་ཐམས་ཅད་ལ་ཁྱབ་པ་ཡང་
དེ་དང་འདྲའོ། །ཞེས་དང་། མྱང་འདས་ཆེན་པོའི་མདོ་ལས། བཅོམ་ལྡན་འདས་དཔེར་
ན་གྲོང་ཁྱེར་ཆེན་པོ་ཞིག་གི་ཕྱི་རོལ་ན་ཤིང་ས་ལའི་ཚལ་གྱི་ནང་ན་ཤིང་གཅིག་སྔར་
སྐྱེས་ཏེ་ལོ་བརྒྱ་ལོན་ནོ། །དེའི་ཚེ་ཚལ་གྱི་བདག་པོ་དེ་དུས་སུ་ཆུ་འཆུ་ཞིང་ལས་བགྱིད་
དོ། །ཤིང་དེའི་ཤུན་པ་རུལ་ནས་ཤུན་པ་དང་ལོ་མ་དང་ཡལ་ག་ཀུན་ས་ལ་ལྷུང་སྟེ་ནང་
གི་སྙིང་པོ་འབའ་ཞིག་ལུས་སོ། །དེ་བཞིན་གཤེགས་པ་ཡང་དེ་དང་འདྲ་སྟེ། ཇི་ཙམ་
དུ་རུལ་བར་གྱུར་བ་ཐམས་ཅད་ཟད་ནས་ཡང་དག་པའི་ཆོས་འབའ་ཞིག་ལུས་སོ།
ཞེས་དང་། ཡང་མདོ་དེ་ལས། རིགས་ཀྱི་བུ་འདི་ལྟ་སྟེ། དཔེར་ན་སྐྱེས་པའམ་བུད་
མེད་ཅིག་མེ་མར་འཛུགས་ན་མེ་མར་གྱི་སྣོད་ཆེ་ཆུང་ལས་མར་གྱི་བཀང་སྟེ་གཟུགས་
སོ། །ཇི་སྲིད་མར་ཡོད་ཀྱི་བར་དུ་ནི་སྣང་བ་ཡང་ཡོད་དོ་ཇི་ལྟར་མར་ཟད་ན་སྣང་
བ་ཡང་མེད་པར་འགྱུར་རོ། །སྣང་བ་མེད་པར་གྱུར་བ་ནི་ཉོན་མོངས་པ་ཟད་པ་ལྟ་
བུའོ། །སྣང་བ་ཟད་དེ་མེད་པར་སོང་ཡང་མེ་མར་གྱི་སྣོད་མེད་པར་གྱུར་པ་མ་ཡིན་
ནོ། །དེ་བཞིན་གཤེགས་པ་ཡང་དེ་དང་འདྲ་སྟེ། ཉོན་མོངས་པ་ཟད་དེ་མེད་ཀྱང་ཆོས་
，
- 205 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཀྱི་སྐུ་ནི་རྟག་ཏུ་ཡོད་དོ། །ཞེས་དང་། ལྷའི་ཟླ་བའི་བསྒྱུར་བའི་མྱང་འདས་ཆེན་པོའི་
མདོ་ལས། ཇི་ལྟར་ལྕགས་ཀྱི་མེ་གྲང་བར་གྱུར་བ་དེ་བཞིན་དུ། དེ་བཞིན་གཤེགས་
པ་ཡང་བསྐལ་བ་མང་པོ་གྲངས་མེད་པ་བྱེ་བ་སྙེད་དུ་བསགས་པའི་ཉོན་མོངས་པ་རྣམས་
ཟད་ནས་རྟག་པ་དང་བརྟན་པ་དང་། ཐེར་ཟུག་པར་འགྱུར་ཏེ། དེ་ལྟར་ན་ཡང་དག་
པར་གྲོལ་བའི་དེ་བཞིན་གཤེགས་པ་ནི་རྟག་པ་དང་བརྟན་པ་ཐེར་ཟུག་པ་ཡིན་ནོ། །
ཞེས་དང་། དཔལ་མཆོག་དང་པོའི་རྒྱུད་དབང་མདོར་བསྟན་ལས།ཇི་ལྟར་ཟླ་ཤར་རིམ་
པ་ཡིས། །ཆ་རྣམས་ཀྱིས་ནི་རྫོགས་པར་འགྱུར། །གྲིབ་མ་ཉམས་པ་རྫོགས་པ་སྟེ། །
ཟླ་བ་ཆད་དང་རྫོགས་པ་མིན། །དེ་བཞིན་ཡེ་ཤེས་ཤར་རིམ་པས། །ས་རྣམས་ཀྱིས་ནི་
རྫོགས་པར་གྱུར། །ཉོན་མོངས་ལ་སོགས་ཉམས་པ་རྫོགས། །ཡེ་ཤེས་ཆད་དང་རྫོགས་
པ་མིན། །ཞེས་དང་། ཆོས་དབྱིངས་བསྟོད་པ་ལས། ཇི་ལྟར་མེ་ཡིས་དག་པའི་གོས། །
སྣ་ཚོགས་དྲི་མས་དྲི་མ་ཅན། །ཇི་ལྟར་མེ་ཡི་ནང་བཅུག་ན། །དྲི་མ་ཚིག་འགྱུར་གོས་
མིན་ལྟར། །དེ་བཞིན་འོད་གསལ་བ་ཡི་སེམས། །འདོད་ཆགས་ལ་སོགས་དྲི་མ་ཅན། །
ཡེ་ཤེས་མེ་ཡིས་དྲི་མ་སྲེག །དེ་ཉིད་འོད་གསལ་མ་ཡིན་ནོ། །ཞེས་གསུངས་པའི་ཕྱིར་
རོ། །
བཅུ་གཅིག་པ་སྤྲིན་ཡོད་མེད་ཀྱི་ནམ་མཁའ་ཡང་ནམ་མཁའ་གཅིག་པས་
དགོངས་པ་བསྟན་པ་ནི། རྩ་བར། མཐར་ཐུག་གཞི་འབྲས་ངོ་བོ་དབྱེར་མེད་ཅིང་། །
ཞེས་པ་ནས། དཔེ་ཡིས་གསུངས་ཞེས་པའི་བར་ཤོ་ལོ་ཀ་གཅིག་བྱུང་། དེའི་ཚིག་དོན་
ནི། རང་བཞིན་གནས་ལུགས་མཐར་ཐུག་པའི་ཆོས་ཉིད་འདུས་མ་བྱས་པའི་རང་
- 206 -



བཀའ་བསྡུ་བཞི་བའི་འགྲེལ་བ། །
，
བྱུང་ཡེ་ཤེས་རང་གི་ངོ་བོ་ནི་གཞི་དང་འབྲས་བུ་ངོ་བོ་དབྱེར་མེད་ཅིང་། རང་བཞིན་ལ་
དྲི་མ་གདོད་ནས་རྣམ་པར་དག་པ་ཉིད་དུ་ཁྱད་པར་ཅུང་ཟད་ཙམ་ཡང་མེད་ཀྱང་། སེམས་
ཅན་ལ་ལྟོས་ནས་དྲི་བཅས་ཀྱི་དེ་བཞིན་ཉིད་ལ་གཞི་དང་། དྲི་བྲལ་གྱི་དེ་བཞིན་ཉིད་
ལ་འབྲས་བུ་ཞེས་བརྗོད་པ་ནི་དཔེར་ན་སྤྲིན་ཡོད་ཀྱི་ནམ་མཁའ་དང་། སྤྲིན་མེད་ཀྱི་
ནམ་མཁའི་དཔེ་ཡིས་ལེགས་པར་གསུངས་པ་ཡིན་པའི་ཕྱིར་རོ། །
བཅུ་གཉིས་པ་སྤྲིན་ཡོད་ཀྱི་ནམ་མཁའ་སྤྲིན་སངས་སུ་གྱུར་བའི་དཔེས་
མཚོན་པའི་དགོངས་པ་བསྟན་པ་ནི། རྩ་བར། ངེས་དོན་མཐར་ཐུག་ཟབ་མོ་གནས་
གྱུར་ཀྱང་། །ཞེས་པ་ནས། དཔེ་ཡིས་གསུངས་ཞེས་པའི་བར་ཤོ་ལོ་ཀ་གཅིག་བྱུང་། དེའི་
ཚིག་དོན་ནི། ངེས་དོན་མཐར་ཐུག་པའི་ཟབ་མོ་དེ་ཉིད་དྲི་མ་དང་བྲལ་བ་དེའི་ཚེ་གནས་
གྱུར་ཀྱང་ངོ་བོ་མི་འགྱུར་ཞིང་དྲི་བཅས་ཀྱི་དེ་བཞིན་ཉིད་དྲི་མེད་ཀྱི་དེ་བཞིན་ཉིད་དུ་
གྱུར་བ་ཡིན་ལ། དེའི་ཚེ་དྲི་མ་དང་བྲལ་བའི་འབྲས་བུ་ཐོབ་པ་ཡིན་པ་སྟེ། ནམ་མཁའི་
སྤྲིན་སངས་གྱུར་པ་དཔེ་དེ་ཡིས་ལེགས་པར་གསུངས་པ་ཡིན་ཏེ། རྒྱུད་བླ་མ་ལས།
ཡོན་ཏན་རིན་ཆེན་མཆོག་ཚོགས་དང་ལྡན་ཡེ་ཤེས་ཆུ་མཚོ་བསོད་ནམས་ཡེ་ཤེས་ཉི་
འོད་ཅན། །ཐེག་པ་མ་ལུས་ངེས་པར་བསྒྲུབས་ཏེ་མཐའ་དང་དབུས་མེད་རྒྱ་ཆེ་ནམ་
མཁའ་ལྟར་ཁྱབ་པ། །སངས་རྒྱས་ཉིད་ནི་ཡོན་ཏན་དྲི་མ་མེད་གཏེར་སེམས་ཅན་
ཀུན་ལ་ཁྱད་མེད་རྣམ་གཟིགས་ནས། །ཉོན་མོངས་ཤེས་བྱའི་སྤྲིན་གྱི་དྲ་བ་སངས་
རྒྱས་རྣམས་ཀྱི་ཐུགས་རྗེའི་རླུང་གིས་རྣམ་པར་གཏོར། །ཞེས་གསུངས་པའི་ཕྱིར་རོ། །
བཅུ་གསུམ་པ་དཔེ་མེད་དང་། དཔེ་དང་བཅས་པར་སྟོན་པའི་དགོངས་པ་
- 207 -



ཀུན་མཁྱེན་ དགོངས་རྒྱན།
དེབ་ཕྲེང་དང་པོ།
བྱ
བསྟན་པ་ནི། རྩ་བར། ཇི་བཞིན་རྫོགས་པར་སྟོན་པའི་དཔེ་མེད་ཀྱང་། །ཕྱོགས་ཙམ་
སྟོན་པའི་དཔེ་ནི་མང་པོ་དང་། །ཞེས་རྐང་བ་གཉིས་བྱུང་། དེའི་ཚིག་དོན་ནི། བསམ་
མི་ཁྱབ་པའི་ཆོས་དབྱིངས་དེ་བཞིན་ཉིད་ཀྱི་ངོ་བོ་ཇི་ལྟར་གནས་པ་བཞིན་རྫོགས་པར་
སྟོན་པའི་དཔེ་མེད་པས་ན། ཇི་སྐད་དུ། དཔེར་བྱ་ཀུན་ལས་འདས། ཞེས་དང་། དང་
པོའི་རྒྱུད་ལས། འཇིག་རྟེན་དཔེ་ལས་འདས་པ་སྟེ། །ཤེས་དང་ཤེས་བྱའི་བདག་པོ་
མཆོག །ཅེས་གསུངས་ཀྱང་། དེའི་ངོ་བོ་ཕྱོགས་ཙམ་སྟོན་པའི་དཔེ་ནི་ནམ་མཁའ་ལ་
སོགས་པ་མང་པོ་གསུངས་པ་ཡིན་ཞིང་། དེས་ན། དཔེ་མེད་པར་གསུངས་པ་དང༌།
དཔེ་དུ་མ་གསུངས་པ་གཉིས་མི་འགལ་བའི་ཕྱིར་རོ། །
དགུ་བ་རྫོགས་ལྡན་ཆོས་ལས་ལྟ་སྒོམ་གསུངས་པ་གཞན་ལ་ཉམས་ཤིང་
རང་ལུགས་ཀྱི་ལྟ་སྒོམ་རྣམ་དག་བསྟན་པ་ནི། རྩ་བར། རྒྱུ་མཚན་ཡང་དག་ཤིན་ཏུ་
མང་བོ་ཡིས། །ཞེས་པ་ནས། སྒོམ་པ་ནི། ཞེས་པའི་བར་ཤོ་ལོ་ཀ་གཉིས་དང་རྐང་བ་
གཅིག་བྱུང་། དེའི་ཚིག་དོན་ནི། རྒྱུ་མཚན་ཡང་དག་ཤིན་ཏུ་མང་པོ་ཡིས། གཤིས་
ལུགས་དོན་དམ་དང་། འཁྲུལ་ལུགས་ཀུན་རྫོབ་དང༌། འཁྲུལ་སྤོང་དང་འཁྲུལ་སངས་
དང༌། སྦྱང་གཞི་དང་སྦྱང་བྱ་དང་སྦྱོང་བྱེད་དང་། སྦྱང་འབྲས་རྣམས་ཀྱིས། དོན་དམ་
པའི་གཞི་ལམ་འབྲས་བུ་དང་ཀུན་རྫོབ་ཀྱི་གཞི་ཕུང་ཁམས་སྐྱེ་མཆེད་དང་ལམ་འདུས་
བྱས་དང་འབྲས་བུ་ཀུན་རྫོབ་གཟུགས་སྐུ་སོགས་འཁོར་དང་བཅས་པ་བསྡུས་པ་དང་།
ཡང་དེ་རྣམས་ཀྱིས་ལྟ་སྒོམ་སྤྱོད་པ་རྣམ་དག་བསྡུས་པའི་དོན་རྣམས་རྫོགས་ལྡན་ཆོས་
ལས་གསལ་བར་གསུངས་མོད་ཀྱང་གསུམ་ལྡན་མར་བཅད་ཀྱི་ལུགས་ལ་དེ་འདྲའི་
- 208 -



བཀའ་བསྡུ་བཞི་བའི་འགྲེལ་བ།
བྱ
རྣམབཞག་རྣམས་ཉམས་པའོ། །གཤིས་ལུགས་ཇི་ལྟ་བ་བཞིན་རྟོགས་པའི་ལྟ་བ་དང་།
གནས་ལུགས་ཇི་ལྟ་བ་བཞིན་མཐོང་བའི་སྒོམ་པ་གཉིས་ནི་ལྟ་སྒོམ་རྣམ་པར་དག་
པ་ཡིན་ནོ། །
བཅུ་པ་སྦྱོར་བ་རྣམ་དག་དང་ལྟ་སྒོམ་སྤྱོད་པ་རྣམ་དག་མཛད་པ་རྣམས་ལ་
རྗེས་སུ་ཡི་རང་བར་བསྟན་པ་ནི། རྩ་བར། ཕལ་ཆེར་ཉམས་ཀྱང་ཕལ་ཆེར་བསགས་
པ་ཡི། །ཞེས་པ་ནས། དེ་དག་ཀུན་ལ་གུས་པའི་ཕྱག་འཚལ་ལོ། །ཞེས་པའི་བར་ཤོ་ལོ་
ཀ་ཉེར་གཅིག་དང་རྐང་བ་གཉིས་བྱུང་། དེའི་ཚིག་དོན་ནི། དེ་ལྟར་བཤད་པའི་རྫོགས་
ལྡན་ཆོས་མཆོག་གི་ལུགས་ཀྱི་ལྟ་སྒོམ་རྣམ་པར་དག་པ་ཕལ་ཆེར་ཉམས་ཀྱང་། དེའི་
ནང་ནས་ཕལ་ཆེར་བསགས་པ་ཡི་སྐྱེས་བུ་མཆོག་རྣམས་ལ་ཉམས་མྱོང་བཟང་པོ་དང༌།
སྤྱོད་པ་བཟང་པོ་མངའ་བའང་མང་དུ་བྱོན་པ་དེ་རྣམས་ལ་ནི་ཆོས་རྗེ་དོལ་པོ་པ་ཀུན་
མཁྱེན་ཤེས་རབ་རྒྱལ་མཚན་བདག་ཀྱང་ཕྱག་ཐལ་མོ་སྦྱར་ནས་རྗེས་སུ་ཡི་རང་བར་
བྱེད་པ་ཡིན་ནོ། །ཡང་སྦྱིན་པ་དང༌། ཚུལ་ཁྲིམས་དང༌། བཟོད་པ་དང་། བརྩོན་
འགྲུས་དང༌། བསམ་གཏན་དང་། ཤེས་རབ་དང༌། ཐབས་དང༌། སྟོབས་དང་། སྨོན་
ལམ་སོགས་ཚུལ་བཞིན་དུ་དགེ་བ་བསྒྲུབ་པ་ཇི་སྙེད་མཆིས་པ་རྣམས་ལ་རྒྱལ་བ་གཉིས་
པ་ཀུན་མཁྱེན་ཇོ་ནང་བ་བདག་ཀྱང་དགའ་བས་རྗེས་སུ་ཡི་རང་ཞིང་དད་པ་དང་གུས་
པའི་གཙུག་གིས་ཕྱག་འཚལ་ཞིང་འདུད་པར་བྱེད་པ་ཡིན་པ་དང༌། སྐྱབས་གནས་
བསླུ་བ་མེད་པའི་དཀོན་མཆོག་གསུམ་ལ་དད་ཅིང་གུས་པ་དང༌། སྐུ་གསུང་ཐུགས་
ཀྱི་རྟེན་གསུམ་ལ་ཡང་དད་པ་བྱེད་ཅིང་
། སྒོ་གསུམ་གུས་པ་ཡིས་ཞབས་ཐོག་བཀུར་
- 209 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
སྟི་ཕུ་དུད་དམ་གུས་པར་མཛད་པ་རྣམས་ལ་རང་དང་གཞན་སྦྱོར་བར་མཛད་པའི་
སྐྱེས་བུ་དམ་པ་རྣམས་ལའང་དད་པ་ཡིན་ཞེས་དང་ནམ་མཁའི་མཐའ་དང་མཉམ་པའི་
སེམས་ཅན་ཐམས་ཅད་རང་གི་དྲིན་ཆེན་ཕ་མ་མ་གྱུར་བ་མེད་པ་དང༌། དེ་རྣམས་
དོན་དམ་སངས་རྒྱས་ཀྱི་སྙིང་པོ་ཅན་དུ་ངེས་པ་ཡིན་པར་ལེགས་པར་རྟོགས་ནས།
བྱམས་པ་དང་སྙིང་རྗེས་བདག་གཞན་བརྗེ་བ་དང་། ཀུན་ལ་སྟོན་པ་བཞིན་དུ་གུས་
པའི་རྒྱལ་སྲས་བྱང་སེམས་རྣམས་ལ་བསམ་པ་ཐག་པས་ཀུན་མཁྱེན་ཆོས་རྗེ་བདག་
ནི་ཕྱག་འཚལ་ལོ་ཞེས་པའོ། །རྣམ་ཤེས་ལ་སྣང་ཞིང་སྒྲ་དང་རྣམ་པར་རྟོག་པའི་ངོ་
བོར་གྲགས་པའི་ཀུན་རྫོབ་ཀྱི་ཆོས་འདི་ཀུན་གཤིས་ཀྱི་གནས་ལུགས་ལ་རི་བོང་གི་
རྭ་བཞིན་གཏན་ནས་མ་གྲུབ་ཀྱང་། ཐ་སྙད་འཁྲུལ་བའི་ངོར་རྨི་ལམ་དང་སྒྱུ་མ་བཞིན་
དུ་གྲུབ་པའི་སྣང་སྟོང་ཟུང་འཇུག་དབྱེར་མེད་ཡིན་པར་རྟོགས་པ་དང་། ཀུན་རྫོབ་ཏུ་
རྒྱུ་འབྲས་བསླུ་བ་མེད་པར་ལེགས་པར་རྟོགས་པ་དེ་ཡིས་ལས་ངན་རྣམས་སྤོང་ཞིང་
དཀར་པོ་དགེ་བའི་ལས་བཟང་རྣམས་ལེགས་པར་ཚུལ་བཞིན་དུ་བསྒྲུབས་ནས། འགྲོ་
ཀུན་སྲིད་མཚོ་སོགས་ལས་བསྒྲལ་ཕྱིར་དུ་སྨོན་ལམ་མཆོག་དུ་བསྒྲུབ་པའི་སྐྱེས་བུ་
དམ་པ་དེ་རྣམས་ཀུན་གྱི་ཞབས་རྡུལ་སྤྱི་བོས་ལེན་ཞེས་པའོ། །ཀུན་རྫོབ་ཆོས་ཅན་
རྣམས་རང་རང་གི་ངོ་བོ་དེ་ཡིས་སྟོང་པར་རྟོགས་ནས་གནས་ལུགས་སམ་སྣང་ཙམ་
ལས་དོན་ལ་མེད་བཞིན་དུ་རྣམ་ཤེས་ལ་སྣང་བ་ཡི་བརྟན་པ་སྣོད་དང་། གཡོ་བ་བཅུད་
ཀྱི་སེམས་ཅན་འདི་ཀུན་འཁྲུལ་བའི་སྣང་བ་འབའ་ཞིག་ཏུ་ལེགས་པར་རྟོགས་ནས།
དེ་རྣམས་ལ་ཞེན་ཆགས་མི་མཛད་པའི་སྐྱེས་བུ་མཆོག་རྣམས་ལ་གུས་པས་ཕྱག་འཚལ་
- 210 -



བཀའ་བསྡུ་བཞི་བའི་འགྲེལ་བ།
རབ་
ལོ། །ཞེས་པའོ། །ཆོས་དང་གང་ཟག་གི་བདག་འཛིན་ལས་བྱུང་བའི་ཉོན་མོངས་རྣམ་
རྟོག་ཀུན་དགྲ་བཞིན་དུ་ ལེགས་པར་རྟོགས་ནས་ཉོན་མོངས་རྣམ་རྟོག་གི་སེམས་རབ་
དུ་འདུལ་བར་མཛད་ཅིང་། ཉོན་མོངས་པའི་རྟོག་ཚོགས་རྣམས་ཞི་ཞིང་དུལ་བར་
གནས་པའི་དམ་པ་རྣམས་ལའང་དད་པ་བྱེད་པ་ཡིན་ནོ། །ཡང་དཔུང་བཟང་གིས་
ཞུས་པའི་རྒྱུད་ལས། །འདོད་ཆགས་ཤས་ཆེན་མི་གཙང་ཤ་ཚིལ་དང་། །ལྤགས་པ་
ཀེང་རུས་ལྟ་བའི་རྣམ་པར་བཟློག །བྱམས་དང་སྙིང་རྗེའི་ཆུས་གདབ་ཞེ་སྡང་ལ། །
གཏི་མུག་ལ་ནི་རྟེན་འབྲེལ་ལམ་གྱིས་སོ། །ཞེསགསུངས་པ་ལྟར། འདོད་ཆགས་ཀྱི་
གཉེན་པོར་མི་སྡུག་པ་བསྒོམ་པ་དང་ནི། ཞེ་སྡང་གི་གཉེན་པོར་བྱམས་པ་བསྒོམ་པ་
དང༌། གཏི་མུག་གི་གཉེན་པོར་རྟེན་ཅིང་འབྲེལ་འབྱུང་བསྒོམ་པ་དང༌། ང་རྒྱལ་གྱི་
གཉེན་པོར་ཁམས་ཀྱི་རབ་དབྱེ་བསྒོམ་པ་དང༌། རྣམ་རྟོག་གི་གཉེན་པོར་དབུགས་
ཀྱི་འབྱུང་འཇུག་སོགས། སྤང་བྱ་སོ་སོའི་གཉེན་པོར་རབ་ཏུ་བསྒོམས་ནས་ཉོན་མོངས་
རྣམ་རྟོག་གི་དགྲ་ལས་རྣམ་པར་རྒྱལ་བའི་སྐྱེས་བུ་མཆོག་རྣམས་ལ་གུས་པས་ཕྱག་འཚལ་
ལོ། །ཞེས་པའོ། །རྣམ་ཤེས་ཀྱི་གཞོན་པ་ཡིན་པའི་མ་དག་པའི་ལས་རླུང་ཉི་ཁྲི་ཅིག་
སྟོང་དྲུག་བརྒྱའི་འགྱུ་བ་རྣམས་ལུས་བྱེད་བཅིང་གི་གནད་ལ་བརྟེན་ནས་དབུ་མར་ཡེ་
ཤེས་ཀྱི་རླུང་དུ་སྒྱུར་བར་མཛད་པ་སྤྲོས་བྲལ་རྣམ་པར་མི་རྟོག་པའི་གཉིས་མེད་ཡེ་
ཤེས་ཀྱི་རྣལ་འབྱོར་དུ་སྤྱོད་པ་རྣམས་ལ་རྟོན་པ་བཞི་ལྡན་བདག་ཕྱག་འཚལ་བ་ཡིན་
ནོ། །ཕྱི་ཉི་ཟླ་གཟའ་སྐར་ལ་སོགས་པ་དང༌། །ནང་སྐྱེས་བུའི་རྒྱུད་ཀྱི་གནས་པ་རྩ་
གཡོ་བ་རླུང་ཁམས་ཀུན་ད་བྱང་ཆུབ་སེམས་ཀྱི་ཐིག་ལེ་སོགས་ཀུན་རྫོབ་གློ་བུར་གྱི་
- 211-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དྲི་མ་དེ་ཡིས་སྣང་བ་ཀུན་འཁྲུལ་བའི་སྣང་བ་ཁོ་ནར་ལེགས་པར་རྟོགས་ནས། སྣང་
བ་འདི་ལས། གཞན་མཆོག་ཕ་རོལ་དོན་དམ་གྱི་སྣང་བ་མངོན་དུ་གྱུར་བ་རྣམས་ལ་
རྟོགས་པའི་དབང་ཕྱུག་ཀུན་མཁྱེན་བདག་ཡིད་དང་བ་ལེགས་སོ། །ཕ་ཡུལ་ཉེ་འབྲེལ་
ནོར་རྫས་ལ་སོགས་པ་ཆགས་སྡང་སྐྱེ་བའི་དངོས་པོ་ཀུན་རབ་ཏུ་སྤངས་ནས་གང་
གི་ཕྱོགས་སུ་མ་ལྷུང་པར་ཕྱོགས་མེད་རིས་མེད་དང་། ཞེན་ཆགས་མེད་པའི་གནས་
སུ་ཆོས་སྤྱོད་ཀྱི་ཡོན་ཏན་གང་འཕེལ་བསྟེན་པ་རྣམས་ལའང་དད་པ་ཡིན་ནོ། །ནོར་
གྱི་སོ་ཚིས་འདུ་འགོད་རབ་ཏུ་སྤངས་ནས་སྒོ་གསུམ་དགེ་བའི་ཕྱོགས་སུ་རབ་ཏུ་བཀོལ་
ཏེ། །འཁོར་གསུམ་དག་པས་སྨོན་ལམ་མཆོག་བསྒྲུབས་ནས། །དགེ་བའི་ནོར་མང་དུ་
སྤེལ་བ་རྣམས་ལའང་དད་པ་ཡིན་ནོ། །འབད་རྩོལ་མེད་པར་རང་ཤུགས་སམ་ངང་
གིས་བྱུང་བ་ཡི་རྒྱུ་ནོར་ལོངས་སྤྱོད་གཡོ་བ་སྙིང་པོ་མེད་པ་རྣམས་ཀྱང་ཡར་གྱི་དཀོན་
མཆོག་གི་ཞིང་དང་མར་གྱི་བཀྲེས་སྐོམ་དབུལ་ཕོང་གི་ཞིང་དག་ལ་ལེགས་པར་བཏང་
ནས་དལ་འབྱོར་སྙིང་པོ་ལེན་པར་བྱེད་པ་རྣམས་ལའང་དད་པ་ཡིན་ཞེས་པའོ། །
རྫོགས་ལྡན་ཆོས་མཆོག་ཁྱད་པར་དུ་འཕགས་པ་རྣམས་ལ་ཡི་གེར་འབྲི་བ་སོགས། །ཇི་
སྐད་དུ། ཡི་གེ་འབྲི་མཆོད་སྦྱིན་པ་དང་། །ཉན་དང་ཀློག་དང་ལེན་པ་དང་། །འཆད་
དང་ཁ་ཏོན་བྱེད་པ་དང་། །དེ་སེམས་པ་དང་སྒོམ་པ་སྟེ། །སྤྱོད་པ་དེ་བཅུའི་བདག་ཉིད་
ནི། །བསོད་ནམས་ཕུང་པོ་དཔག་ཏུ་མེད། །ཅེས་གསུངས་པ་ལྟར་ཆོས་སྤྱོད་རྣམ་པ་
བཅུ་ལེགས་པར་རང་གིས་བསྒྲུབ་ཅིང་གཞན་ལ་བསྒྲུབ་ཏུ་འཇུག་པ་དང་། གཞན་དག་
བསྐུལ་བར་མཛད་པ་རྣམས་ལའང་དད་པ་ཡིན་ཞེས་པའོ། །མཁན་པོ་དང་སློབ་དཔོན་
-212



བཀའ་བསྡུ་བཞི་བའི་འགྲེལ་བ།
དང་བླ་མ་དང་དགེ་བའི་གཤེས་གཉེན་རྣམས་དང༌། གྲོགས་མཆོད་ལ་སོགས་པ་ཆོས་
ཚུལ་བཞིན་མཛད་པ་ཐམས་ཅད་ཀྱི་སྐྱོན་ལ་མི་རྟོག་པར་སྐྱོན་ལ་མི་བརྗོད་ཅིང་ཕྲག་
དོག་མེད་པར་དད་གུས་མཛད་པ་རྣམས་ལའང་དད་པ་ཡིན་ཞེས་པའོ། །དམ་པའི་
ཆོས་མེད་སྡིག་ཅན་ལོག་པའི་ལམ་ངན་ཞུགས་པ་རྣམས་ལ་ཕན་སེམས་ཆེན་པོའི་
ལེགས་པའི་གྲོས་འདེབས་ཤིང་ཡང་དག་པའི་ལམ་བཟང་ལ་ཞུགས་ནས་དགེ་བ་
སྒྲུབ་པར་བྱེད་པ་རྣམས་ལ་དགའ་བའི་རྗེས་སུ་ཡི་རང་མཛད་པ་རྣམས་ལའང་དད་
པ་ཡིན་ཞེས་པའོ། །མཉམ་བཞག་ཟབ་མོ་ལ་ཟློ་བའི་གནས་སྐབས་སུ་ནི། སྤྲོས་
བཅས་ཀྱི་ཆོས་ཀྱང་སྤང་ན་ཆོས་མིན་པ་སྤང་བ་ལྟ་ཅི་སྨོས་ཡིན་ལ། རྗེས་ཐོབ་ཤན་
འབྱེད་ཀྱི་གནས་སྐབས་སུ་འཁོར་ལོ་ཐ་མ་དང་རྡོ་རྗེ་ཐེག་པ་ལས་གསུངས་པ་བཞིན་
དུ་ཡོད་པ་ལ་ཡོད་ཅེས་དང་མེད་པ་ལ་མེད་ཅེས་སོགས། ཁ་ཚོན་བཅད་ནས་ཇི་ལྟར་
གནས་པ་བཞིན་ལེགས་པར་ཕྱེ་ནས་སྟོན་པར་མཛད་པ་རྣམས་ལའང་དད་ཅེས་པའོ། །
ཁམས་ཀུན་ད་བྱང་སེམས་ཀྱི་ཐིག་ལེ་ཞུ་བ་ལས་སྐྱེས་པའི་ཟག་བཅས་ཀྱི་བདེ་བ་འགྱུར་
བཅས་གང་ཡིན་སྲུང་བྱ་ཡིན་པ་དང་། ཁམས་ཀུན་ད་བྱང་སེམས་ཀྱི་ཐིག་ལེ་ཞུ་བ་
འཕོ་མེད་དུ་བཅིང་པ་ལ་བརྟེན་ནས་སྐྱེས་པའི་བདེ་བ་ཆེན་པོ་འགྱུར་བ་མེད་པ་གང་
ཡིན་པ་དེ་ནི་བསྟེན་བྱ་ཡིན་པ་དང་། རང་བཞིན་འགྱུར་མེད་ཀྱི་བདེ་ཆེན་གང་ཡིན་
པ་ནི་ཐོབ་བྱར་གང་ཡིན་པ་དེ་ནི། ལེགས་པར་རྟོགས་ཤིང་རང་གིས་ལེགས་པར་
བསྒྲུབས་ནས་གཞན་ལ་ལེགས་པར་སྟོན་པ་རྣམས་ལའང་ཆོས་རྗེ་ཀུན་མཁྱེན་བདག་
དད་ཅེས་པའོ། །མདོར་ན་རྫོགས་ལྡན་ཆོས་མཆོག་གི་ལུགས་དང་མཐུན་པ་ཡི་གཞི་
-213-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ལམ་འབྲས་བུའི་ལྟ་སྒོམ་སྤྱོད་པ་རྣམས་ལེགས་པར་རྟོགས་ཤིང་རང་གི་ཚུལ་བཞིན་
དུ་ལེགས་པར་བསྒྲུབས་ནས་གཞན་ལ་ལེགས་པར་སྟོན་པར་མཛད་པ་དེ་དག་ཀུན་
ལ་གུས་པས་ཕྱག་འཚལ་ལོ་ཞེས་པ་ལྟར་བསྟན་པ་ཡིན་ཏེ། འདི་ཉིད་ཀྱི་འགྲེལ་བ་
བསྡུས་དོན་ལས། ངེས་དོན་ཟབ་མོའི་ལྟ་སྒོམ་མེད་ཅིང་གཙོ་བོར་མི་སྐྱོང་ཡང་ཚུལ་
ཁྲིམས་བསྲུང་བ་ལ་སོགས་པ་སྦྱོར་བ་རྣམ་དག་མངའ་བའི་ཆ་ལ་རྗེས་སུ་ཡི་རང་ཞིང་
ལྟ་སྒོམ་སྤྱོད་པ་ཐམས་ཅད་ཕྱིན་ཅི་མ་ལོག་པར་མཛད་པ་ཐམས་ཅད་ལ་ཡང་དད་ཅིང་
གུས་པས་རྗེས་སུ་ཡི་རང་བར་བསྟན་ཏོ། །ཞེས་གསུངས་པའི་ཕྱིར་རོ། །
ལྔ་བ་གསུམ་ལྡན་མར་བཅད་སྐྱོན་ཅན་ལ་བརྟེན་པའི་ལྟ་ངན་དུ་མ་དགག་
པ་ལ། ༡ ལྟ་སྒོམ་ལོག་པ་དེ་དག་སྤོང་བར་གདམས་པ། ༢ ཡོངས་གྲུབ་རྟག་ཏུ་
དེབཞིན་ཉིད་དུ་གནས་པ་ངེས་དོན་དུ་གསུངས་པས་དོན་དམ་ཅང་མེད་དུ་སྨྲ་བ་དགག་
པ། ༣ ཉོན་མོངས་རྣམ་རྟོག་འདི་ཆོས་སྐུར་འདོད་པ་སོགས་དགག་པ། ༤ གཞི་མེད་
རྩ་བྲལ་དུ་འདོད་པ་དགག་པ། ༥ ཤེས་བྱ་ཐམས་ཅད་དངོས་པོ་དང་དངོས་མེད་གཉིས་
སུ་ཁ་ཚོན་ཆོད་པར་འདོད་པ་དགག་པ། ༦ བདེན་པ་ཡང་དག་མེད་པར་འདོད་པ་
དགག་པ། ༧ རྟག་ཆད་མ་ཡིན་པ་དག་རྟག་ཆད་ཀྱི་ལྟ་བ་ཡིན་པར་སྒྲོ་འདོགས་པ་
དགག་པ། ༨ གཤིས་ལུགས་ཀྱི་སངས་རྒྱས་མེད་པར་འདོད་པ་དགག་པ། ༩ གཤིས་
ལུགས་ལ་ཡེ་ཤེས་སོགས་མེད་པར་འདོད་པ་དགག་པ། ༡༠ བདེ་གཤེགས་སྙིང་པོ་
དྲང་དོན་ཡིན་པར་འདོད་པ་དགག་པ། ༡༡ བདེ་གཤེགས་སྙིང་པོ་ངེས་དོན་ཡིན་ཡང་
དེའི་ཡོན་ཏན་དྲང་དོན་འདོད་པ་དགག་པ།༡༢ སངས་རྒྱས་རྟག་པ་མི་སྲིད་པར་འདོད་
-214 -



བཀའ་བསྡུ་བཞི་བའི་འགྲེལ་བ།
པ་ལ་གནོད་བྱེད་བསྟན་པ། ༡༣ རང་ངོ་ཤེས་པ་ཙམ་གྱིས་སངས་རྒྱས་ཐོབ་ཅེས་འདོད་
པ་ལ་གནོད་བྱེད་བསྟན་པ། ༡༤ རང་སེམས་རྣམ་ཤེས་ཆོས་སྐུ་རུ་རྟོགས་ན་སངས་
རྒྱས་ཐོབ་པར་འདོད་པ་ལ་ཧ་ཅང་ཐལ་ཆེས་པའི་སྐྱོན་བསྟན་པ། ༡༥ ཆོས་སྐུ་སྟོང་
ཉིད་ཁྱབ་མཉམ་འདོད་པ་དགག་ནས་དེ་གཉིས་ཀྱི་རྣམ་དབྱེ་ལེགས་པར་བསྟན་པ།
༡༦ རྟེན་གསུམ་བཞེངས་པ་དོན་མེད་པར་འདོད་པ་དགག་ནས་དོན་ཡོད་པར་སྒྲུབ་
པ་དང་བཅུ་དྲུག་
དང་པོ་ནི། རྩ་བར། གསུམ་ལྡན་མར་བཅད་སྐྱོན་ཅན་ལ་བརྟེན་ནས། །ཞེས་པ་
ནས། །སྐད་འདིར་གཏོང་ཞེས་པའི་བར་ཤོ་ལོ་ཀ་བཞི་དང་རྐང་བ་གསུམ་བྱུང་། དེའི་
ཚིག་དོན་ནི། གསུམ་ལྡན་མར་བཅད་སྐྱོན་ཅན་ལ་བརྟེན་ནས། ཆོས་དང་ཆོས་ཉིད་
ཐམས་ཅད་རང་སྟོང་ཉིད་དུ་བཞེད་པ་དང༌། རང་སྟོང་དོན་དམ་བདེན་པར་ཡིན་པར་
བཞེད་པ་དང༌། དོན་དམ་བདེན་པ་རང་སྟོང་ཡིན་པར་བཞེད་པ་དང་། རྣམ་རྟོག་
རྣམས་ཆོས་སྐུ་ཡིན་པར་བཞེད་པ་དང༌། ཆགས་སོགས་དུག་ལྔ་དེ་དག་ཡེ་ཤེས་ཡིན་
པར་བཞེད་པ་དང༌། རྣམ་ཤེས་འདི་སངས་རྒྱས་ཡིན་པར་བཞེད་པ་དང༌། ལས་ཀྱི་
སྣང་བ་སངས་རྒྱས་ཡིན་པར་བཞེད་པ་དང་། སངས་རྒྱས་ཀྱང་མིང་སྟོང་ཙམ་དུ་བཞེད་
པ་དང་། སངས་རྒྱས་གཏན་ནས་མེད་པར་བཞེད་པ་དང་། དོན་དམ་རང་བྱུང་གི་
སངས་རྒྱས་མེད་པར་བཞེད་པ་དང་།ཀུན་རྫོབ་བདེན་པ་དང་དོན་དམ་ བདེན་པ་
གཉིས་ངོ་བོ་གཅིག་ཏུ་བཞེད་པ་དང༌། འཁོར་བ་དང་མྱང་འདས་ངོ་བོ་གཅིག་ཏུ་
བཞེད་པ་དང་། སྲུང་བྱ་དང་གཉེན་པོ་ངོ་བོ་གཅིག་ཏུ་བཞེད་པ་དང༌། སྦྱང་བྱ་དང་
-215 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
་
སྦྱང་གཞི་གཅིག་ཏུ་བཞེད་པ་དང་། ཀུན་འབྱུང་བདེན་པ་ལས་བྱུང་བའི་སྡུག་བསྔལ་
འཁོར་བ་འདི་རྟོགས་ན་སངས་རྒྱས། མ་རྟོགས་འཁོར་བ་ཞེས་བཞེད་པའི་ལམ་ལོག་
པ་ལ་ཞུགས་པ་རྣམས་ལ་བདག་ནི་མ་ཕོད་པས། ཇི་ལྟར་དགྲ་ཡིས་འཇོམས་པར་
རིག་ནས་བྱ་གཏོང་བ་བཞིན་དུ་ཕན་འདོད་ཕན་སེམས་ཆེན་པོས་ལེགས་པའི་སྐད་
འདིར་གཏོང་ཞེས་གྲོས་འདེབས་པ་ཡིན་ནོ། །དེའི་དོན་བསྡུ་ན་ལྟ་སྒོམ་ལོག་པར་ཞུགས་
པ་རྣམས་ལ་བྱང་ཆུབ་སེམས་ཀྱིས་ཀུན་ནས་བསླང་ཏེ། ལྟ་སྒོམ་ལོག་པ་དེ་དག་སྤོངས་
ཤིག་ཅེས་མ་ཕོད་པའི་གྲོས་འདེབས་པའོ། །
གཉིས་པ་ཡོངས་གྲུབ་རྟག་ཏུ་དེ་བཞིན་ཉིད་དུ་གནས་པ་ངེས་དོན་དུ་གསུངས་
པས་དོན་དམ་ཅང་མེད་དུ་སྨྲ་བ་དགག་པ་ནི། རྩ་བར། དེ་བཞིན་གཤེགས་པ་བྱོན་
རུང་མ་བྱོན་རུང་། །ཞེས་པ་ནས། དགོངས་སུ་གསོལ་ཞེས་པའི་བར་ཤོ་ལོ་ཀ་གཅིག་
བྱུང༌། དེའི་ཚིག་དོན་ནི། ཡུམ་མདོ་ལས། དེ་བཞིན་གཤེགས་པ་རྣམས་བྱུང་ཡང་
རུང་དེ་བཞིན་གཤེགས་པ་རྣམས་མ་བྱོན་ཡང་རུང་སྟེ་ཆོས་དེ་དག་གི་དེ་བཞིན་ཉིད་
དང༌། མ་ནོར་བ་དེ་བཞིན་ཉིད་དང་། གཞན་མ་ཡིན་པ་དེ་བཞིན་ཉིད་དང་། ཆོས་
ཉིད་དང་། ཆོས་ཀྱི་དབྱིངས་དང་། ཆོས་ཀྱི་གནས་ཉིད་དང་། ཆོས་སྐྱོན་མེད་པ་ཉིད་
དང་། ཡང་དག་པའི་མཐའ་དང་། བསམ་གྱིས་མི་ཁྱབ་པའི་དབྱིངས་ནི་དེ་བཞིན་
ཉིད་དུ་གནས་ཏེ། ཞེས་སོགས་གསུངས་པ་ལྟར་དེ་བཞིན་གཤེགས་པ་བྱོན་ཡང་རུང་
མ་བྱོན་ཡང་རུང་ཡོངས་གྲུབ་དགུ་ནི་རྟག་ཏུ་དེ་བཞིན་དུ་འགྱུར་བ་མེད་པ་ཉིད་དུ་
གནས་སོ་ཞེས་རྫོགས་ལྡན་ཆོས་མཆོག་རྣམས་ལས་གསུངས་པ་དགོངས་སུ་གསོལ་
-216-



བཀའ་བསྡུ་བཞི་བའི་འགྲེལ་བ།
ནས་དོན་དམ་ཅང་མེད་དུ་མ་སྨྲ་ཤིག་ཅེས་གདམས་པ་ཡིན་ཏེ། འདི་ཉིད་ཀྱི་འགྲེལ་
བ་བསྡུས་དོན་ལས། འགྱུར་མེད་ཡོངས་གྲུབ་དགུ་དང་བཅུ་གཉིས་ལ་སོགས་རྟག་
ཏུ་དེ་བཞིན་དུ་གནས་པ་ངེས་དོན་དུ་གསུངས་པས་དོན་དམ་ཅང་མེད་དུ་མ་སྨྲ་ཤིག་
ཅེས་བསྟན་ཏོ། །ཞེས་གསུངས་བའི་ཕྱིར་རོ། །དེ་བཞིན་གཤེགས་པ་བྱོན་རུང་མ་བྱོན་
རུང་ཞེས་པའི་གསུང་གི་ནུས་པས་ནི་གང་ཟག་རྣམས་ཀྱིས་རྟོགས་རུང་མ་རྟོགས་རུང་
མཐོང་རུང་མ་མཐོང་རུང་། །ཡིད་ཆེས་རུང་མ་ཆེས་རུང་ཐོབ་རུང་མ་ཐོབ་རུང་ཞེས་
པ་ལ་སོགས་པར་ཡང་དོན་གྱི་བསྟན་ཞེས་ཆོས་རྗེ་ཀུན་མཁྱེན་གྱིས་གསུངས་སོ། །
གསུམ་པ་ཉོན་མོངས་རྣམ་རྟོག་ཆོས་སྐུར་འདོད་པ་སོགས་དགག་པ་ནི། རྩ་
བར། ཉོན་མོངས་རྣམ་རྟོག་རྣམ་ཤེས་ཚོགས་འདི་ཡང་། །ཞེས་པ་ནས། བསྟན་དུ་
གསོལ། ཞེས་པའི་བར་ཤོ་ལོ་ཀ་གསུམ་བྱུང་། དེའི་ཚིག་དོན་ནི། ཁ་ཅིག་གིས་ཉོན་
མོངས་ཀྱི་རྣམ་རྟོག་རྣམ་ཤེས་ཀྱི་ཚོགས་འདི་ཡང་རྟོགས་ན་ཆོས་སྐུ་ཡིན་ཞེས་དང་།
མ་རྟོགས་ན་གློ་བུར་དྲི་མ་ཡིན་ཞེས་བཞེད་པ་རྣམས་ལ་ཆོས་རྗེ་ཀུན་མཁྱེན་བདག་
ནི་མ་ཕོད་པས་ཁྱེད་རྣམས་ཀྱིས་ཀྱང་རྫོགས་ལྡན་ཆོས་མཆོག་དང་མཐུན་པར་བཟོད་
ཅིག་ཅེས་ལག་ཐལ་མོ་སྦྱར་ནས་ལེགས་པའི་སྐད་གཏོང་གྲོས་འདེབས་པར་བྱས་
སོ། །དེ་ཡང་ཁྱོད་ལྟར་ན་རྟོགས་ན་གསེར་ཡིན། མ་རྟོགས་ན་ར་གན་ནམ་རག་ཡིན་
པར་འདོད་པ་དང༌། རྟོགས་ན་རྟ་ཡིན་མ་རྟོགས་ན་བ་ལང་ཡིན་པར་འདོད་པ་དང་།
རྟོགས་ན་སྣང་བ་དང་མ་རྟོགས་ན་མུན་པ་ཡིན་པར་འདོད་པ་དང་། རྟོགས་ན་སྨན་
ཡིན་མ་རྟོགས་ན་དུག་ཡིན་ཞེས་འདོད་པ་རྣམས་དང་ཁྱད་པར་ཅི་མཆིས་གཟིགས་
-217-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དང་ཁྱད་པར་མེད་པའི་ཕྱིར། ཉོན་མོངས་རྣམ་རྟོག་དེ་རྟོགས་ན་ཆོས་སྐུ་དང་མ་རྟོགས་
ན་དྲི་མ་ཡིན་པར་འདོད་པ་དེ་ལྟར་གསུངས་པའི་ལུང་དང་རིགས་པ་མན་ངག་ཀྱང་
རྣམ་པར་དག་པ་མཆིས་ནའང་ཆོས་རྗེ་ཀུན་མཁྱེན་བདག་ལ་བསྟན་དུ་གསོལ་དང་
དེ་འདྲ་མི་སྲིད་པའི་ཕྱིར་རོ། །དེའི་དོན་བསྡུ་ན། ཁྱད་པར་དུ་ཉོན་མོངས་འདི་ཉིད་མཐར་
ཐུག་ཡེ་ཤེས་སུ་སྟོན་པའི་ལུང་རིགས་རྣམ་དག་མེད་པས་ཉོན་མོངས་རྣམ་རྟོག་འདི་ཡེ་
ཤེས་སམ་ཆོས་སྐུ་འདོད་པའི་ལྟ་ལོག་སྤངས་པར་གདམས་པ་ཡིན་པའི་ཕྱིར་རོ། །
བཞི་པ་གཞི་མེད་རྩ་བྲལ་དུ་འདོད་པ་དགག་པ་ནི། རྩ་བར། ཐམས་ཅད་གཞི་
མེད་རྩ་བྲལ་ཡིན་ནོ་ཞེས། །ཞེས་པ་ནས། དགོངས་སུ་གསོལ་ཞེས་པའི་བར་ཤོ་ལོ་
ཀ་གཅིག་དང་རྐང་བ་གསུམ་བྱུང་། དེ་ཚིག་དོན་ནི། ཆོས་དང་ཆོས་ཉིད་ཐམས་ཅད་
གཞི་མེད་རྩ་བྲལ་ཡིན་ནོ་ཞེས་བཞེད་པ་རྣམས་ནའང་། ཆོས་རྗེ་ཀུན་མཁྱེན་བདག་
ནི་མ་ཕོད་པ་ཡིན་པས་ཐལ་མོ་སྦྱར་ནས་སྐད་གཏོང་གྲོས་འདེབས་ཏེ། དེ་ཡང་ཀུན་
གཞི་ཡེ་ཤེས་དང་དེ་བཞིན་ཉིད་ཀྱི་དབྱིངས་ནི་ཆོས་རྣམས་ཀུན་གྱི་གཞི་དང་གནས་
དང་རྟེན་དང་ཆ་མེད་ཀུན་འགྲོ་ཀུན་ཁྱབ་ཡིན་པར་ནི་རྫོགས་ལྡན་ཆོས་ལས་གསུངས་
པའང་ཡིན་ཏེ། ཆོས་མངོན་པའི་མདོ་ལས། ཐོག་མ་མེད་དུས་ཅན་གྱི་དབྱིངས། །ཆོས་
རྣམས་ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་ཀུན་འང་། །མྱ་ངན་འདས་པ་ཐོབ་
པ་ཡིན། །ཞེས་དང་། འཕགས་པ་དཀོན་མཆོག་ཐེར་ཟུག་གི་མདོ་ལས། བཅོམ་ལྡན་
འདས་དེའི་སླད་དུ་དེ་བཞིན་གཤེགས་པའི་སྙིང་པོ་ནི། འབྲེལ་བ་རྣམ་པར་དབྱེ་བ་མེད་
པ། བྲལ་མི་ཤེས་པ་འདུས་མ་བྱས་ཀྱི་ཆོས་རྣམས་ཀྱི་གནས་དང་གཞི་དང་རྟེན་
ན
-218 -



བཀའ་བསྡུ་བཞི་བའི་འགྲེལ་བ།
ལགས་ལ་བཅོམ་ལྡན་འདས་དེ་བཞིན་གཤེགས་པའི་སྙིང་པོ་ནི་མ་བྲལ་བར་རྣམ་
པར་དབྱེ་བ་དང་བཅས་པའི་ཆོས་བྲལ་ཤེས་པ་འདུས་བྱས་ཀྱི་ཆོས་རྣམས་ཀྱི་ཡང་
གཞི་དང་གནས་དང་རྟེན་ལགས་སོ། །ཞེས་དང་། འཕགས་པ་ཀླུ་སྒྲུབ་ཀྱི་ཞལ་སྔ་
ནས། ས་བོན་གྱུར་བ་དབྱིངས་དེ་ཉིད། །ཆོས་རྣམས་ཀུན་ཀྱི་རྟེན་དུ་འདོད། །རིམ་གྱིས་
སྦྱངས་པར་གྱུར་པ་ལས། །སངས་རྒྱས་བྱང་ཆུབ་ཐོབ་པར་འགྱུར། །ཞེས་གསུངས་
པའི་ཕྱིར་རོ། །དེ་ལྟར་གསུངས་པ་རྣམས་ལེགས་པར་དགོངས་སུ་གསོལ་ནས་ཐམས་
ཅད་གཞི་མེད་རྩ་བྲལ་དུ་མ་སྨྲ་ཤིག་ཅེས་བརྩེ་བས་གདམས་པ་ཡིན་ནོ། །
ལྔ་བ་ཤེས་བྱ་ཐམས་ཅད་དངོས་པོ་དང་དངོས་མེད་གཉིས་སུ་ཁ་ཚོན་ཆོད་པར་
འདོད་པ་དགག་པ་ནི། རྩ་བར། ཤེས་བྱ་ཐམས་ཅད་དངོས་པོ་དངོས་མེད་དུ། །ཞེས་
པ་ནས། གཟིགས་སུ་གསོལ། ཞེས་པའི་བར་ཤོ་ལོ་ཀ་ལྔ་དང་རྐང་བ་གསུམ་བྱུང་། དེའི་
ཚིག་དོན་ནི། ཤེས་བྱ་ཐམས་ཅད་དངོས་པོ་དང་དངོས་མེད་དུ་ཁ་ཚོན་ཆོད་པར་བཞེད་
པ་ཐམས་ཅད་དང་། བེམ་རིག་གང་ཡིན་དངོས་པོར་བཞེད་པ་རྣམས་ལའང་ཆོས་རྗེ་
ཀུན་མཁྱེན་བདག་ནི་ཐལ་མོ་སྦྱར་ནས་ལེགས་པའི་སྐད་འདི་གཏོང་སྟེ། གཤིས་ལུགས་
མཐར་ཐུག་ནི་དངོས་དང་དངོས་མེད་གང་ཡང་མ་ཡིན་པའི་ཕུང་པོ་གསུམ་པ་དང་།
དབུས་མ་དང་། བར་མ་དང་མ་ནིང་མཆོག་ཏུ་གྲུབ་པར་གོང་དུ་བཤད་པ་ལྟར་རྫོགས་
ལྡན་གྱི་ཆོས་ལས་གསལ་བར་གསུངས་པ་དང་དོན་དམ་འདུས་མ་བྱས་ཀྱི་བདེ་བ་
དང་ཤེས་པ་དང༌། ཡེ་ཤེས་དང་། རིག་པ་དང། ཕུང་པོ་ཁམས་ལ་སོགས་པ་དང་
གཟུགས་ནས་སངས་རྒྱས་ཀྱི་མ་འདྲེས་པའི་ཆོས་ཀྱི་བར་ཀྱི་འགྲེས་རྐང་བརྒྱ་དང་
- 219 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
11
ཉེར་བདུན་ཐམས་ཅད་དང་ནི། རྟག་བརྟན་ཐེར་ཟུག་གཡུང་དྲུང་མི་འགྱུར་བའི་
གཟུགས་ནས་རྣམ་མཁྱེན་གྱི་བར་གྱི་འགྲེས་རྐང་བརྒྱ་དང་རྩ་བརྒྱད་ཀྱི་ཆོས་ཀུན་དང༌།
ཆོས་ཉིད་འགྱུར་བ་མེད་པའི་ཡོངས་གྲུབ་ཀྱི་གཟུགས་ནས་སངས་རྒྱས་ཀྱི་ཆོས་ཀྱི་
བར་འགྲེས་རྐང་བརྒྱ་དང་ཉེར་བདུན་རྣམས་ཀྱང་ཤེས་བྱའི་མཐར་ཐུག་དོན་དམ་བདེན་
པ་ཡིན་པའི་འདུས་མ་བྱས་ཡིན་གྱི་འདུས་བྱས་དངོས་པོ་མིན་པའི་ཕྱིར། དེ་ལྟར་ལེགས་
པར་གསུངས་པའི་གཞུང་མཆོག་རྣམས་ལ་གཟིགས་སུ་གསོལ་བ་དང༌། ཀུན་རྫོབ་
རྣམ་ཤེས་ལ་སྣང་བ་འདི་ལས་གཞན་མཆོག་ཕ་རོལ་ཀྱི་རོ་དང་ཁམས་ཀྱི་རྣམ་འགྱུར་
སོ་དྲུག་དང་ཕུང་པོའི་རྣམ་འགྱུར་སུམ་ཅུ་རྩ་དྲུག་དང་། ཕུང་པོ་ཁམས་སོགས་སུམ་
ཅུ་རྩ་དྲུག་ལ་སོགས་པ་ཤེས་བྱའི་མཐར་ཐུག་དེ་བཞིན་ཉིད་ཡིན་ཡང་དངོས་པོ་དང་
དངོས་མེད་གང་ཡང་མ་ཡིན་པར་གསུངས་པའི་གཞུང་མཆོག་རྣམས་ལ་གཟིགས་སུ་
གསོལ་དང་། དོན་དམ་མཐར་ཐུག་གང་ཡིན་ཐམས་ཅད་དངོས་དང་དངོས་མེད་གང་
ཡང་མ་ཡིན་པའི་ཕུང་པོ་གསུམ་པ་ཡིན་པས་ཤེས་བྱ་ཐམས་ཅད་དངོས་པོ་དང་དངོས་
མེད་གཉིས་སུ་ཁ་ཚོན་མ་ཆོད་པ་ཡིན་པའི་ཕྱིར་རོ། །ཡང་གོང་གི་རོ་དང་ཁམས་ཀྱི་
རྣམ་འགྱུར་སོ་དྲུག་དང་ཕུང་པོའི་རྣམ་འགྱུར་སུམ་ཅུ་རྩ་དྲུག་གཉིས་ཀ་ཡང་དུས་འཁོར་
ཀྱི་རྒྱུད་འགྲེལ་དྲི་མེད་འོད་ལས། རོ་དྲུག་དང་ཁམས་ཀྱི་རྣམ་པར་འགྱུར་བའི་དབྱེ་
བས་ཁམས་སུམ་ཅུ་རྩ་དྲུག་ཏུ་འགྱུར་བ་དང་། ཕུང་པོ་དྲུག་དབང་པོ་དྲུག་གི་དབྱེ་བས་
ཕུང་པོ་སུམ་ཅུ་རྩ་དྲུག་ཏུ་འགྱུར་བ་འདི་ལྟ་སྟེ། རོ་དྲུག་དང་། ཁམས་དྲུག་དང་། དབང་
པོ་དྲུག་དང༌། ཡུལ་དྲུག་དང་ལས་ཀྱི་དབང་པོ་དྲུག་དང༌། ལས་ཀྱི་དབང་པོའི་ཡུལ་
- 220 -



བཀའ་བསྡུ་བཞི་བའི་འགྲེལ་བ།
དྲུག་ནི་རོ་དྲུག་དང་ཁམས་ཀྱི་རྣམ་པར་འགྱུར་བའོ། །རྣ་བའི་རྣམ་པར་ཤེས་པ་ལ་སོགས་
པ་རྣམ་པར་ཤེས་པ་དང༌། དེབཞིན་དུ་འདུ་བྱེད་དྲུག་དང་། ཚོར་བ་དྲུག་དང་། འདུ་
ཤེས་དྲུག་དང་། གཟུགས་ཀྱི་ཕུང་པོ་དྲུག་དང་། ཡེ་ཤེས་ཀྱི་ཕུང་པོ་དྲུག་ནི་ཕུང་པོའི་
རྣམ་པར་འགྱུར་བའོ། །ཞེས་གསུངས་པའི་ཕྱིར་རོ། །ཡང་ཕུང་པོ་དང་ཁམས་རྣམ་པར་
འགྱུར་བ་ སོ་དྲུག་ནི། རོ་དང་ཁམས་ཀྱི་རྣམ་པར་འགྱུར་བ་སོ་དྲུག་གི་རོ་དྲུག་ཞེས་པའི་
ཚབ་ཏུ་ཕུང་པོ་དྲུག་ཞེས་བགྲང་བ་མ་གཏོགས་ལྷག་མ་འདྲ་བར་སེམས་ཏེ། རྒྱུད་
འགྲེལ་དྲི་མེད་འོད་ལས། །གང་དུ་ཕུང་པོ་རྣམས་སུམ་ཅུ་རྩ་དྲུག་གི་དབྱེ་བས་ཐ་དད་
པར་འགྱུར་བ་དེར་ཕུང་པོའི་གནས་སུ་རོ་དྲུག་བཟུང་བར་བྱ་སྟེ། སྐྱུར་བ་དང། བསྐ་
བ་དང། ཁ་བ་དང༌། ཚ་བ་དང་། མངར་བ་དང༌། ལན་ཚ་རྣམས་སོ། །ཞེས་གསུངས་
པའི་ཕྱིར་རོ། །
དྲུག་པ་བདེན་པ་ཡང་དག་མེད་པར་འདོད་པ་དགག་པ་ནི། རྩ་བར། བདེན་
པ་ཡང་དག་མེད་པར་བཞེད་རྣམས་ལའང་། །ཞེས་པ་ནས། གཟིགས་སུ་གསོལ། ཞེས་
པའི་བར་ཤོ་ལོ་ཀ་གཉིས་བྱུང་། དེའི་ཚིག་དོན་ནི། བདེན་པ་ཡང་དག་མེད་པར་བཞེད་
པ་རྣམས་ལའང་། ཀུན་མཁྱེན་དོལ་པོ་པ་བདག་ནི་མ་ཡོད་པས་ལེགས་པའི་སྐད་གཏོང་
གྲོས་འདེབས་པ་ཡིན་ཏེ། མདོ་ལང་ཀར་གཤེགས་པ་ལས། མྱ་ངན་འདས་པར་ཡིད་
སྤངས་པ། །གཅིག་པུ་དེ་ནི་བདེན་པ་སྟེ། །འཇིག་རྟེན་བརྟགས་པ་སྒྱུ་མ་དང༌། །ཆུ་
སྐྱེས་ཤིང་ལྟར་བལྟ་བར་བྱ། །ཞེས་པ་ལ་སོགས་པའི། མྱང་འདས་ཆེན་པོ་བདེན་པར་
གསུངས་པ་དང་། བདེན་པ་གཅིག་སྟེ་གཉིས་མེད་པ་སྟེ། ཞེས་དང་། བདེན་པ་ནི་
- 221-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
གཅིག་པུ་གཉིས་མ་ཡིན་སྟེ། འདི་ལྟ་སྟེ། འགོག་པའི་བདེན་པའོ། །ཞེས་སོགས་ཀྱིས་
འགོག་བདེན་བདེན་པའི་མཆོག་ཏུ་གསུངས་པ་དང་། ཆོས་ཡང་དག་པར་སྡུད་པའི་
མདོ་ལས། །དེ་བཞིན་ཉིད་ནི་བདེན་པ་སྟེ། དེ་བཞིན་ཉིད་མ་གཏོགས་པའི་ཆོས་གཞན་
རྣམས་ནི་བརྫུན་པའོ། །ཞེས་པ་ལ་སོགས་པས། དེ་བཞིན་ཉིད་བདེན་པ་ཡིན་གྱི་དེ་
ལས་གཞན་ནི་རྫུན་པ་ཡིན་པར་གསུངས་པ་དང་། དོན་དམ་པའི་མཚན་ཡང་དག་
པར་བརྗོད་པ་ལས། བདེན་དོན་རྣམ་པ་བཅུ་གཉིས་ལྡན་ཞེས་པ་ལ་སོགས་པས་བདེན་
དོན་བཅུ་གཉིས་གསུངས་པ་ལ་སོགས་པ་གཤིས་ལུགས་ཀྱི་བདེན་པ་མཐར་ཐུག་རྫོགས་
ལྡན་ཆོས་ལས་གསུངས་པ་དེ་དག་རྣམས་ཀྱང་ལེགས་པར་གཟིགས་སུ་གསོལ་དང་།
ཆོས་ཅན་ཀུན་རྫོ་བ་ཐམས་ཅད་མི་བདེན་ཡང་ཆོས་ཉིད་དེ་བཞིན་ཉིད་བདེན་པའི་མཆོག་
དུ་ངེས་དོན་གྱི་གསུང་རབ་དུ་མ་ལས་གསུངས་པ་ལྟར་བདེན་པ་ཡིན་པའི་ཕྱིར་རོ། ། །
བདུན་པ་རྟག་ཆད་མ་ཡིན་པ་དག་རྟག་ཆད་ཀྱི་ལྟ་བ་ཡིན་པར་སྒྲོ་འདོགས་
པ་དགག་པ་ནི། རྩ་བར། རྟག་པར་རྟོགས་ཚད་རྟག་ལྟའི་སྐྱོན་ཅན་དང་། །ཞེས་པ་
ནས་གཟིགས་སུ་གསོལ། ཞེས་པའི་བར་ཤོ་ལོ་ཀ་བཞི་དང་རྐང་བ་གཉིས་བྱུང་། དེའི་
ཚིག་དོན་ནི། ཁ་ཅིག་གིས་རྟག་པར་རྟོགས་ཚད་དམ་འཛིན་ཚད་རྟག་ལྟའི་སྐྱོན་ཅན་
དུ་འདོད་པ་དང་། ཆད་པར་རྟོགས་ཚད་ཆད་ལྟའི་སྐྱོན་ཅན་དུ་འདོད་པ་དང་། ཡོད་
པར་རྟོགས་ཚད་ཡོད་ལྟའི་སྐྱོན་ཅན་དུ་འདོད་པ་དང་། མེད་པར་རྟོགས་ཚད་མེད་ལྟའི་
སྐྱོན་ཅན་དུ་བཞེད་པ་རྣམས་ལའང་། ཆོས་རྗེ་ཀུན་མཁྱེན་བདག་ནི་མ་ཡོད་པས་ཐུགས་
བརྩེ་བས་ཐལ་མོ་སྦྱར་ནས་བྱ་གཏོང་གྲོས་འདེབས་པ་ཡིན་ཏེ། ཐམས་ཅད་རྟག་པར་
བམས་པ
% །
-222 -



བཀའ་བསྡུ་བཞི་བའི་འགྲེལ་བ།
རྟོགས་པ་ལའང་སྐྱོན་དང་ཡོན་ཏན་གཉིས་ཡོད་པའི་ཕྱིར་ཏེ། འདུས་བྱས་ཐམས་ཅད་
མི་རྟག་པ་ཡིན་པས་དེ་དག་རྟག་པར་ལྟ་བ་ལ་སྐྱོན་དང༌། དོན་དམ་ཆོས་སྐུ་རྟག་པ་
ཡིན་པས་དེ་རྟག་པར་ལྟ་བ་ལ་ཡོན་ཏན་ཡོད་པའི་ཕྱིར། རྟགས་ཕྱི་མ་གྲུབ་སྟེ། སངས་
རྒྱས་རྟག་ཏུ་བཞུགས་པར་རྟོགས་ན་བདེ་གཤེགས་སྙིང་པོ་ལ་ཤེས་ནས་དད་པ་ཐོབ་
པའི་ཕྱིར་རོ། །ཐམས་ཅད་མི་རྟག་པར་རྟོགས་པ་ལའང་སྐྱོན་དང་ཡོན་ཏན་གཉིས་ཡོད་དེ།
འདུས་མ་བྱས་རྣམས་མི་རྟག་པར་ལྟ་བ་ལ་སྐྱོན་དང་། འདུས་བྱས་རྣམས་མི་རྟག་པར་
ལྟ་བ་ལ་ཡོན་ཏན་ཡོད་པའི་ཕྱིར། རྟགས་ཟུར་ཕྱི་མ་གྲུབ་སྟེ། འདུས་བྱས་རྣམས་མི་
རྟག་པར་ལྟ་བ་ནི་བློ་དོན་དང་མཐུན་ཞིང་རྟག་འཛིན་ལྡོག་པ་ལ་སོགས་པའི་དགོས་
པ་ཡོད་པའི་ཕྱིར་རོ། །ཐམས་ཅད་གཙང་བར་རྟོགས་པ་ལའང་སྐྱོན་དང་ཡོན་ཏན་
གཉིས་ཡོད་དེ། ཟག་བཅས་ཐམས་ཅད་མི་གཙང་བ་ཡིན་པས་གཙང་བར་ལྟ་བ་ལ་
སྐྱོན་དང་། བདེ་གཤེགས་སྙིང་པོ་གཙང་བར་རྟོགས་པ་ལའང་ཡོན་ཏན་ཡོད་པའི་ཕྱིར།
བདེ་གཤེགས་སྙིང་པོ་གཙང་བར་རྟོགས་པ་ལ་དགོས་པ་ཡོད་དེ། གདོད་ནས་རང་
བཞིན་གྱིས་དག་པ་དང་། ཡོངས་སུ་དག་པ་དང་རྣམ་པར་དག་པ་དང༌། ཤིན་ཏུ་རྣམ་
པར་དག་པའི་དོན་རྟོགས་པའི་དགོས་པ་ཡོད་པའི་ཕྱིར་རོ། །ཐམས་ཅད་མི་གཙང་བར་
རྟོགས་པ་ལའང་སྐྱོན་དང་ཡོན་ཏན་གཉིས་ཡོད་དེ། ཆོས་ཀྱི་དབྱིངས་གདོད་ནས་
གཙང་བར་རྟག་ཏུ་བཞུགས་པས་དེ་མི་གཙང་བར་ལྟ་བ་ལ་སྐྱོན་དང་། ཉེར་ལེན་ཀྱི་
ཕུང་པོ་མི་གཙང་བས་དེ་མི་གཙང་བར་རྟོགས་པ་ལ་ཡོན་ཏན་ཡོད་པའི་ཕྱིར། ཉེར་
ཕུང་མི་གཙང་བར་ལྟ་བ་ལ་ཡོན་ཏན་ཡོད་དེ། དེ་ལ་ཞེན་ཆགས་ལྡོག་པའི་ཕྱིར། དེའི་
-223-



ཀུན་མཁྱེན་དགོངས་རྒྱན།
།
དེབ་ཕྲེང་དང་པོ།
དོན་དུ་མི་སྡུག་པའི་འདུ་ཤེས་བསྒོམ་པ་ཡང་གསུངས་སོ། །ཐམས་ཅད་བདེ་བར་རྟོགས་
པ་ལའང་སྐྱོན་དང་ཡོན་ཏན་གཉིས་ཡོད་དེ། འཁོར་བ་སྡུག་བསྔལ་ཡིན་པས་དེ་བདེ་
བར་འཛིན་ན་འཁོར་བ་ལ་སྐྱོ་ཤས་དང་ཡིད་འབྱུང་མི་སྐྱེ་བའི་སྐྱོན་དང་། ཆོས་དབྱིངས་
བདེ་བར་རྟོགས་པ་ལ་ཡོན་ཏན་ཡོད་པའི་ཕྱིར། ཆོས་དབྱིངས་བདེ་བར་འཛིན་པ་ནི་
བློ་དོན་དང་མཐུན་ཞིང་ཆོས་དབྱིངས་བསྒོམ་པ་ལ་དགའ་སྤྲོ་སྐྱེ་བའི་ཕྱིར་རོ། །ཐམས་
ཅད་སྡུག་བསྔལ་དུ་རྟོགས་པ་ལའང་སྐྱོན་དང་ཡོན་ཏན་གཉིས་ཡོད་དེ། གཤིས་ལུགས་
ཟབ་མོ་ཐམས་ཅད་བདེ་བ་ཆེན་པོ་ཡིན་པས་དེ་སྡུག་བསྔལ་དུ་འཛིན་པ་ལ་སྐྱོན་དང་།
འཁོར་བ་སྡུག་བསྔལ་དུ་རྟོགས་པ་ལ་ཡོན་ཏན་ཡོད་པའི་ཕྱིར། འཁོར་བ་སྡུག་བསྔལ་
དུ་འཛིན་པས་ཞེན་ཆགས་ལྡོག་ཅིང་ངེས་འབྱུང་དང་སྐྱོ་ཤས་སྐྱེ་བའི་ཕྱིར་རོ། །བདག་
ཡོད་པར་རྟོགས་པ་ལའང་སྐྱོན་དང་ཡོན་ཏན་གཉིས་ཡོད་དེ། གང་ཟག་དང་ཆོས་ཀྱི་
བདག་ཡོད་པར་རྟོགས་པ་ལ་སྐྱོན་དང་དེ་བཞིན་ཉིད་ཀྱི་བདག་གམ་དག་པའི་བདག་
ཡོད་པར་རྟོགས་པ་ལ་ཡོན་ཏན་ཡོད་པའི་ཕྱིར་རོ། །བདག་མེད་པར་རྟོགས་པ་ལའང་
སྐྱོན་དང་ཡོན་ཏན་གཉིས་ཡོད་དེ། དག་པའི་བདག་གམ་དེ་བཞིན་ཉིད་ཀྱི་བདག་མེད་
པར་རྟོགས་པ་ལ་སྐྱོན་དང་། གང་ཟག་དང་ཆོས་ཀྱི་བདག་མེད་པར་རྟོགས་པ་ལ་ཡོན་
ཏན་ཡོད་པའི་ཕྱིར་རོ། །གཤིས་ལ་ཡོད་པར་རྟོགས་པ་ལའང་སྐྱོན་དང་ཡོན་ཏན་གཉིས་
ཡོད་དེ། ཀུན་རྫོབ་ཀྱི་ཆོས་ཐམས་ཅད་གཤིས་ལ་ཡོད་པར་རྟོགས་ན་སྐྱོན་དང་། དོན་
དམ་གྱི་ཆོས་ཐམས་ཅད་གཤིས་ལ་ཡོད་པར་རྟོགས་ན་ཡོན་ཏན་ཡོད་པའི་ཕྱིར་རོ། །
གཤིས་ལ་མེད་པར་རྟོགས་པ་ལའང་སྐྱོན་དང་ཡོན་ཏན་གཉིས་ཡོད་དེ། ཡོན་ཏན་
་ལའང་
。
- 224 -



བཀའ་བསྡུ་བཞི་བའི་འགྲེལ་བ།
མང་པོ་དང་ལྡན་པའི་བདེ་གཤེགས་སྙིང་པོ་མེད་པར་རྟོགས་ན་སྐྱོན་དང༌། གློ་བུར་
དྲི་མ་ཐམས་ཅད་གཤིས་ལ་མེད་པར་རྟོགས་ན་ཡོན་ཏན་ཡོད་པའི་ཕྱིར་རོ། །གཤིས་
ལ་ཆད་པར་རྟོགས་པ་ལའང་སྐྱོན་དང་ཡོན་ཏན་གཉིས་ཡོད་དེ། རང་བཞིན་གཉུག་
མའི་ཡོན་ཏན་ཐམས་ཅད་གཤིས་ལ་ཆད་པར་རྟོགས་ན་སྐྱོན་དང་། བཅོས་མ་གློ་བུར་
བའི་ཆོས་ཐམས་ཅད་གཤིས་ལ་ཆད་པར་རྟོགས་ན་ཡོན་ཏན་ཡོད་པའི་ཕྱིར། དེ་ལྟར་
ཆོས་ཀྱི་གནད་ཆེ་ཞིང་འགག་དམ་པོ་དེ་རྣམས་ཀྱི་དོན་ནི་རྫོགས་ལྡན་གྱི་ཆོས་ལས་
གསུངས་པ་ཡིན་ཏེ། ལྷ་མོ་དཔལ་ཕྲེང་གི་སེང་གེའི་སྒྲ་ཆེན་པོའི་མདོ་ལས། བཅོམ་
ལྡན་འདས་འདི་གཉིས་མཐར་ལྟ་བ་ཞེས་བགྱི་སྟེ་གཉིས་གང་ཞེ་ན། ཆད་པར་ལྟ་བ་
དང་རྟག་པར་ལྟ་བ་ལགས་སོ། །བཅོམ་ལྡན་འདས་གལ་ཏེ་འདུ་བྱེད་རྣམས་ལ་མི་རྟག་
པར་ལྟ་ན། དེ་ནི་དེའི་ཆད་པར་ལྟ་བ་མ་ལགས་ཏེ་དེ་ནི་དེའི་ཡང་དག་པའི་ལྟ་བ་
ལགས་སོ། །བཅོམ་ལྡན་འདས་གལ་ཏེ་མྱ་ངན་ལས་འདས་པ་རྟག་པར་ལྟ་ན་དེ་ནི་
དེའི་རྟག་པར་ལྟ་བ་མ་ལགས་ཏེ་དེ་ནི་དེའི་ཡང་དག་པའི་ལྟ་བ་ལགས་སོ། །དེ་ཅིའི་
ཕྱིར་ཞེ་ན། བཅོམ་ལྡན་འདས་རྟོག་གེ་བ་དག་གི་ལྟ་བ་ནི་འདི་ལྟ་བུ་ལགས་ཏེ། ལུས་
དང་དབང་བོ་དང་ཚོར་བ་དང་སེམས་པ་རྣམས་ཚེ་འདི་ཉིད་ལ་འཇིག་པར་མཐོང་ནས་
སྲིད་པའི་མཚམས་སྦྱོར་བ་འཇུག་པར་མི་བགྱིད་ཅིང་མ་འཚལ་བས། སྟོང་བར་འགྱུར་
བ་སྐད་དེ། ཆད་པར་ལྟ་བར་འགྱུར་རོ། །བཅོམ་ལྡན་འདས་རྟོག་གེ་བ་དག་གི་ལྟ་བ་
ནི་སེམས་ཀྱི་རྒྱུད་ལ་རྨོངས་ཤིང་སེམས་ཀྱི་སྐད་ཅིག་འཇིག་པ་ལ་ཡང་འཇིག་པར་མི་
བགྱིད་ལ་རྣམ་པར་ཤེས་པའི་སྤྱོད་ཡུལ་དུ་མ་གྱུར་པ་སྐད་དེ་རྟག་པར་ལྟ་བར་འགྱུར་
-225 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
རོ། །བཅོམ་ལྡན་འདས་དེ་ལྟར་རྟོག་གེ་བ་དག་གིས་ལྟ་བ་ནི་དེ་ལྟ་བུ་དག་ལགས་པ་
སྐད་དེ་དེ་དག་ནི་དོན་དམ་དེ་ལས་ཐལ་བའི་ལྟ་བ་དང༌། དོན་དེའི་ཐ་ཆད་གྱི་ལྟ་བ་
དང༌། གཞན་གྱི་མཚན་ཉིད་དང་། འདྲེས་པའི་ལྟ་བའི་ཆད་པར་རློམ་སེམས་བགྱིད་
པ་དང་། རྟག་པར་རློམ་སེམས་བགྱིད་པ་ལགས་སོ། །བཅོམ་ལྡན་འདས་སེམས་ཅན་
རྣམས་ནི་ཟིན་པའི་ཕུང་བོ་ལྔ་པོ་དག་ལ་ཕྱིན་ཅི་ལོག་པར་འགྱུར་ཏེ། བཅོམ་ལྡན་འདས་
དེ་དག་ནི་མི་རྟག་པ་ལ་རྟག་པར་འདུ་ཤེས་པ་དང་སྡུག་བསྔལ་བ་ལ་བདེ་བར་འདུ་
ཤེས་པ་དང༌། བདག་མ་མཆིས་པ་ལ་བདག་ཏུ་འདུ་ཤེས་པ་དང། མི་གཙང་བ་ལ་
གཙང་བར་ འདུ་ཤེས་པ་ལགས་སོ། །བཅོམ་ལྡན་འདས་ཐམས་ཅད་མཁྱེན་པའི་ཡེ་
ཤེས་ཀྱི་ཡུལ་དང། དེ་བཞིན་གཤེགས་པའི་ཆོས་ཀྱི་སྐུ་ནི། ཉན་ཐོས་དང་རང་སངས་
རྒྱས་ཐམས་ཅད་ཀྱི་ཤེས་པ་དག་པས་ཀྱང་སྔོན་མ་མཐོང་བ་ལགས་སོ། །བཅོམ་ལྡན་
འདས་སེམས་ཅན་རྣམས་ནི་དེ་བཞིན་གཤེགས་པ་ལ་ཐ་དད་པའི་རྟག་པར་འདུ་ཤེས་
པ་དང་། བདེ་བར་འདུ་ཤེས་པ་དང་། གཙང་བར་འདུ་ཤེས་པའི་སེམས་ཅན་དག་ནི་
བཅོམ་ལྡན་འདས་ཕྱིན་ཅི་ལོག་ཏུ་གྱུར་པ་མ་ལགས་ཏེ་བཅོམ་ལྡན་འདས་སེམས་ཅན་
དེ་དག་ནི་ཡང་དག་པའི་ལྟ་བ་ཅན་དུ་འགྱུར་བ་ལགས་སོ། ། དེ་ཅིའི་སླད་དུ་ཞེ་ན།
བཅོམ་ལྡན་འདས་དེ་བཞིན་གཤེགས་པའི་ཆོས་ཀྱི་སྐུ་ཉིད་རྟག་པའི་ཕ་རོལ་ཏུ་ཕྱིན་
པ་དང་། བདེ་བའི་ཕ་རོལ་ཏུ་ཕྱིན་པ་དང་། བདག་གི་ཕ་རོལ་ཏུ་ཕྱིན་པ་དང་། གཙང་
བའི་ཕ་རོལ་ཏུ་ཕྱིན་པ་ལགས་པའི་སླད་དུའོ། །བཅོམ་ལྡན་འདས་སེམས་ཅན་གང་དག་
དེ་བཞིན་གཤེགས་པའི་ཆོས་ཀྱི་སྐུ་ལ་དེ་ལྟར་མཐོང་བ་དེ་དག་ནི། ཡང་དག་པར་མཐོང་
- 226 -



བཀའ་བསྡུ་བཞི་བའི་འགྲེལ་བ།
བ་ལགས་སོ། །བཅོམ་ལྡན་འདས་ཡང་དག་པར་མཐོང་བ་གང་དག་ལགས་པ་དེ་དག་
ནི་བཅོམ་ལྡན་འདས་ཀྱི་སྲས་ཐུགས་ལས་སྐྱེས་པ་དང་། ཞལ་ནས་སྐྱེས་པ་དང་། ཆོས་
ལས་སྐྱེས་པ་དང་ཆོས་ཀྱི་སྤྲུལ་པ་དང༌། ཆོས་ཀྱི་བགོ་སྐལ་སྤྱོད་པ་ཞེས་བགྱིའོ། །
ཞེས་གསུངས་པའི་ཕྱིར། དེ་ལྟར་སྤྲིན་ཆེན་མདོ་སོགས་ལས་གསུངས་པས་དེ་དག་ལ་
ལེགས་པར་གཟིགས་སུ་གསོལ་ཞེས་མ་ཕོད་པའི་ཞུ་བ་ཕུལ་བའོ། །
བརྒྱད་པ་གཤིས་ལུགས་ལ་སངས་རྒྱས་སོགས་མེད་པར་འདོད་པ་དགག་
པ་ནི། རྩ་བར། གཤིས་ལུགས་སངས་རྒྱས་མེད་པར་བཞེད་པ་དང་། །ཞེས་པ་ནས།
དེ་ཡང་གཟིགས་སུ་གསོལ། ཞེས་པའི་བར་ཤོ་ལོ་ཀ་གཉིས་དང་རྐང་བ་གཉིས་བྱུང་།
དེའི་ཚིག་དོན་ནི། གཤིས་ལུགས་ཟབ་མོའི་སངས་རྒྱས་མེད་པར་བཞེད་པ་དང་། དོན་
དམ་འདུས་མ་བྱས་ཀྱི་སངས་རྒྱས་མི་བཞེད་ཅིང་། རྟག་པ་བརྟན་པ་ཐེར་ཟུག་པའི་
སངས་རྒྱས་མི་བཞེད་པ་དེ་རྣམས་ལ་ཡང་ཆོས་རྗེ་ཀུན་མཁྱེན་བདག་གིས་མ་ཕོད་
པས་ཕྱག་ཐལ་མོ་སྦྱར་ནས་གྲོས་འདེབས་ཞུ་བ་ཕུལ་བ་འདི་ལྟ་སྟེ། དོན་དམ་བདེན་
པ་དབྱིངས་དང་རིག་པ་དབྱེར་མེད་ཟུང་འཇུག་ནི། དང་བོའི་སངས་རྒྱས་དང་། གཞི་
ཡིས་སངས་རྒྱས་ཡིན་ཏེ། རྟག་བརྟན་ཐེར་ཟུག་གཡུང་དྲུང་མཁའ་ཁྱབ་ཀྱི་དེ་བཞིན་
ཉིད་ལ་སངས་རྒྱས་དང་བྱང་ཆུབ་ཅེས་རྫོགས་ལྡན་ཆོས་མཆོག་ལས་གསུངས་པ་དེ་
ཡང་། ལེགས་པར་གཟིགས་སུ་གསོལ་དང༌། གཤིས་ལུགས་ཀྱི་སངས་རྒྱས་དང་།
འདུས་མ་བྱས་ཀྱི་སངས་རྒྱས་དང་། རྟག་བརྟན་ཐེར་ཟུག་གི་སངས་རྒྱས་རྣམས་གྲུབ་
པ་ཡིན་པའི་ཕྱིར། དེ་བས་ན་དོན་དམ་པའི་སངས་རྒྱས་མེད་པར་མ་སྨྲ་ཞིག་ཅེས་
- 227 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཐུགས་བརྩེ་བས་གདམས་པའོ། །
དགུ་བ་གཤིས་ལུགས་ལ་ཡེ་ཤེས་མེད་པར་འདོད་པ་དགག་པ་ནི།
རྩ་བར། གཤིས་ལ་ཡེ་ཤེས་མེད་པར་འདོད་པ་དང་། །ཞེས་པ་ནས། གཟིགས་ སུ་
གསོལ་ཞེས་པའི་བར་ཤོ་ལོ་ཀ་གཅིག་དང་རྐང་བ་གསུམ་བྱུང་། དེའི་ཚིག་དོན་ནི། གཤིས་
ཀྱི་གནས་ལུགས་ལ་ཡེ་ཤེས་མེད་པར་འདོད་པ་དང༌། དོན་དམ་རང་བྱུང་གི་ཡེ་ཤེས་
རྟག་པར་མི་བཞེད་པ་དེ་རྣམས་ལ་ཡང་རྟོགས་པའི་དབང་ཕྱུག་ཀུན་མཁྱེན་བདག་
གིས་ནི་ཞུ་བ་འབུལ་བ་འདི་ལྟར་སྐད་ཅིག་གཅིག་དང་དུ་མ་དང་བྲལ་བའི་ཡེ་ཤེས་
རྟག་བརྟན་དེ་ལ་ནི་རྒྱལ་བ་མཆོག་རྣམས་ཀྱིས་དེ་ཁོ་ན་ཉིད་ཡིན་པར་གྲུབ་ཅེས་པ་
ནི་རྫོགས་ལྡན་ངེས་དོན་གྱི་ཆོས་གསུང་རབ་དུ་མ་ལས་གསུངས་པས། དེ་ཡང་ལེགས་
པར་གཟིགས་སུ་གསོལ་ཏེ། དོན་ལ་ཡེ་ཤེས་མེད་པར་མ་སྨྲ་ཞིག་ཅེས་བརྩེ་བས་
གདམས་པའོ། །
བཅུ་བ་བདེ་གཤེགས་སྙིང་པོ་དྲང་དོན་ཡིན་པར་འདོད་པ་དགག་པ་ལ། ཧ་
ཅང་ཐལ་ཆེས་པར་གནོད་པ་བསྟན་པ། དེ་དྲང་དོན་ཡིན་པའི་སྒྲུབ་བྱེད་མེད་པར་
བསྟན་པ། དེ་ངེས་དོན་ཡིན་པ་ལ་སྒྲུབ་བྱེད་ཡོད་པར་བསྟན་པ་དང་གསུམ། དང་པོ་
ནི། རྩ་བར། བདེ་གཤེགས་སྙིང་པོ་དྲང་དོན་ཡིན་ནོ་ཞེས། །ཞེས་པ་ནས། ཧ་ཅང་ཐལ་
བས་གནོད། ཅེས་པའི་བར་ཤོ་ལོ་ཀ་བཞི་དང་རྐང་བ་གསུམ་བྱུང་། དེའི་ཚིག་དོན་ནི།
བདེ་གཤེགས་སྙིང་པོ་དྲང་བའི་དོན་ཡིན་ནོ་ཞེས་བཞེད་པ་རྣམས་ལའང་། ཆོས་རྗེ་
ཀུན་མཁྱེན་བདག་ནི་མ་ཕོད་པ་ཡིན་པས་ཐལ་མོ་སྦྱར་ནས་སྐད་གཏོང་ཞུ་བ་འབུལ་
- 228 -



བཀའ་བསྡུ་བཞི་བའི་འགྲེལ་བ།
བ་ནི། དོན་དམ་བདེ་གཤེགས་སྙིང་པོ་ནི་དེ་བཞིན་ཉིད་ཡིན་ཞིང་དེ་བཞིན་ཉིད་ཀྱང་
བདེ་གཤེགས་སྙིང་པོ་ཡིན་པས་ན། གལ་ཏེ་བདེ་གཤེགས་སྙིང་པོ་དྲང་དོན་ཡིན་ན་
ནི་དེ་བཞིན་ཉིད་ཀྱང་དྲང་དོན་ཡིན་པར་འགྱུར་བ་དང་དོན་དམ་ཆོས་སྐུའང་དྲང་དོན་
ཡིན་པར་འགྱུར་བ་དང་། ངོ་བོ་ཉིད་སྐུའང་དྲང་དོན་ཡིན་པར་འགྱུར་བ་དང་། རང་
བཞིན་གནས་རིགས་ཀྱང་དྲང་དོན་ཡིན་པར་འགྱུར་བ་དང༌། ཤེར་ཕྱིན་ཟབ་མོའང་
དྲང་དོན་ཡིན་པར་འགྱུར་བ་དང༌། དབུ་མ་ཆེན་པོའང་དྲང་དོན་ཡིན་པར་འགྱུར་བ་
དང༌། མྱང་འདས་ཆེན་པོའང་དྲང་དོན་ཡིན་པར་འགྱུར་བ་དང༌། ཕྱག་རྒྱ་ཆེན་པོའང་
དྲང་དོན་ཡིན་པར་འགྱུར་བ་དང༌། འོད་གསལ་ཆེན་པོའང་དྲང་དོན་ཡིན་པར་འགྱུར་
བ་དང༌། བདེ་དགྱེས་དུས་འཁོར་གསང་འདུས་ལ་སོགས་པ་གཤིས་ལུགས་ཟབ་
མོའི་ལྷ་དང་སྔགས་དང་དཀྱིལ་འཁོར་དང་རྒྱུད་དང་ཕྱག་རྒྱ་མཐར་ཐུག་ཐམས་ཅད་
ཀྱང་དྲང་དོན་ཡིན་པར་འགྱུར་བའི་ཕྱིར་ཏེ། དོན་དམ་པའི་རྣམ་པ་དེ་དག་བདེ་གཤེགས་
སྙིང་པོ་ཡིན་པས་བདེ་གཤེགས་སྙིང་པོ་དྲང་དོན་ཡིན་ན་དེ་དག་དྲང་དོན་དུ་འགྱུར་
བ་ཡིན་ནོ། །དེས་ན་བདེ་གཤེགས་སྙིང་པོ་དྲང་དོན་ཡིན་པ་ལ་ཧ་ཅང་ཐལ་བས་གནོད་
པ་ཡོད་པའི་ཕྱིར་རོ། །
གཉིས་པ་དེ་དྲང་དོན་ཡིན་པའི་སྒྲུབ་བྱེད་མེད་པར་བསྟན་པ་ནི། རྩ་བར།
བདེ་གཤེགས་སྙིང་པོ་དྲང་དོན་ཡིན་པར་ནི། །སྟོན་པའི་ལུང་རིགས་མཆིས་ན་བསྟན་
དུ་གསོལ། །ཞེས་རྐང་བ་གཉིས་བྱུང་། དེའི་ཚིག་དོན་ནི། ཁྱོད་ལྟར་བདེ་གཤེགས་
སྙིང་པོ་དྲང་དོན་ཡིན་པར་ནི་སྟོན་པའི་ལུང་དང་རིགས་པ་རྣམ་དག་མཆིས་ན་བསྟན་དུ་
-229 -



ཀུན་མཁྱེན་དགོངས་རྒྱན། །
དེབ་ཕྲེང་དང་པོ།
གསོལ་དང༌། བདེ་གཤེགས་སྙིང་པོ་དྲང་དོན་ཡིན་པར་སྒྲུབ་བྱེད་ཀྱི་ལུང་རིགས་
རྣམ་དག་ཤེས་བྱ་ལ་མི་སྲིད་པའི་ཕྱིར་རོ། །
གསུམ་པ་དེ་ངེས་དོན་ཡིན་པ་ལ་སྒྲུབ་བྱེད་ཡོད་པར་བསྟན་པ་ནི། རྩ་བར།
ངེས་དོན་ཡིན་པར་སྟོན་པའི་ལུང་རིགས་དང་། །མན་ངག་ཟབ་མོ་ཤིན་ཏུ་མང་བར་
མཆིས། །ཞེས་རྐང་བ་གཉིས་བྱུང་། དེའི་ཚིག་དོན་ནི། དོན་དམ་བདེ་གཤེགས་སྙིང་
པོ་ངེས་དོན་ཡིན་པར་སྟོན་པར་བྱེད་པའི་ལུང་དང་རིགས་པ་རྣམ་དག་དང༌། སེམས་
འགྲེལ་སྐོར་གསུམ་སོགས་ཀྱི་མན་ངག་ཟབ་མོ་ཤིན་ཏུ་མང་བར་མཆིས་པ་ཡིན་ཏེ། འདི་
ཉིད་ཀྱི་འགྲེལ་བ་བསྡུས་དོན་ལས་། ངེས་དོན་ཡིན་པར་ལུང་རིགས་རྣམ་དག་གི་གྲུབ་
པས་ངེས་དོན་ཡིན་པ་ལ་གནོད་བྱེད་མེད་པར་བསྟན་ཏོ། །ཞེས་གསུངས་པའི་ཕྱིར་
རོ། །
བཅུ་གཅིག་པ་ནི། གཤེགས་སྙིང་ངེས་དོན་ཡིན་ཡང་དེའི་ཡོན་ཏན་དྲང་
དོན་འདོད་པ་དགག་པ་ནི། རྩ་བར། གལ་ཏེ་ལ་ལའི་ལོག་རྟོག་འདི་སྙམ་དུ། །ཞེས་
པ་ནས། གཟིགས་སུ་གསོལ། ཞེས་པའི་བར་ཤོ་ལོ་ཀ་གཉིས་དང་རྐང་བ་གསུམ་བྱུང་།
དེའི་ཚིག་དོན་ནི། གལ་ཏེ་གང་ཟག་ལ་ལའི་ལོག་པར་རྟོག་པ་ལ་འདི་སྙམ་དུ་བདེ་
གཤེགས་སྙིང་པོ་ངེས་དོན་ཡིན་པས་དྲང་དོན་མ་ཡིན་ཡང༌། བདེ་གཤེགས་སྙིང་པོ་
དེ་ཡི་ཡོན་ཏན་དུ་མ་གསུངས་པ་ཐམས་ཅད་ངེས་པའི་དོན་མ་ཡིན་པར་དྲང་བའི་དོན་
ཡིན་པ་དེའི་ཕྱིར་ཡོན་ཏན་མང་པོ་ཚང་བ་ཡི་བདེ་གཤེགས་སྙིང་པོ་དོན་ལ་མེད་ཅེ་
ན། ཞེས་གསུམ་ལྡན་མར་བཅད་འཁྲུལ་བའི་འདོད་ལུགས་ཡིན་ལ། དེ་སུན་བྱུང་བ་
- 230 -



བཀའ་བསྡུ་བཞི་བའི་འགྲེལ་བ།
ནི། རྒྱལ་བའི་ཡུམ་ལས། དེ་བཞིན་ཉིད་ཀྱི་ཡོན་ཏན་ལྟ་ཇི་སྙེད་ཅིག་བརྗོད་པར་བགྱི་
སྟེ། དེ་བཞིན་ཉིད་ཀྱི་ཡོན་ཏན་ནི་ཚད་མ་མཆིས་ཏེ། དེ་བཞིན་དུ་སྦྱར་ཏེ། མ་ནོར་
བ་དེ་བཞིན་ཉིད་དང་། གཞན་མ་ཡིན་པའི་དེ་བཞིན་ཉིད་དང་། ཆོས་ཉིད་དང་། ཆོས་
ཀྱི་དབྱིངས་དང་། ཆོས་ཀྱི་གནས་ཉིད་དང་། ཆོས་མི་འགྱུར་བ་ཉིད་དང་། ཡང་དག་
པའི་མཐའ་དང་། བསམ་གྱི་མི་ཁྱབ་པའི་དབྱིངས་ཀྱི་ཡོན་ཏན་ནི་ཚད་མ་མཆིས་སོ། །
ཞེས་ཡོངས་གྲུབ་རྣམ་པ་དགུ་པོ་རེ་རེའི་ཡོན་ཏན་ལ་ཡང་ཚད་མེད་ཅེས་གསུངས་
ལ། དེ་ལྟར་ཡུམ་བར་མར་ཡང་ལེགས་པར་གསུངས་ཤིང་། མྱ་ངན་ལས་འདས་པའི་
མདོ་ལས། དེ་བཞིན་གཤེགས་པའི་སངས་རྒྱས་ཀྱི་རང་བཞིན་ནི་རྣམ་པ་གཉིས་ཏེ།
ཡོད་པ་དང་མེད་པའོ། །དེ་ལ་ཡོད་པ་ནི། འདི་ལྟ་སྟེ། མཚན་སུམ་ཅུ་རྩ་གཉིས་དང་།
དཔེ་བྱད་བཟང་པོ་བརྒྱད་ཅུ་དང་། སྟོབས་བཅུ་དང་། མི་འཇིགས་པ་བཞི་དང་། དྲན་
པ་ཉེ་བར་བཞག་པ་གསུམ་དང་། བྱམས་པ་ཆེན་པོ་དང༌། སྙིང་རྗེ་ཆེན་པོ་དང་། དཔའ་
བར་འགྲོ་བའི་ཏིང་ངེ་འཛིན་ལ་སོགས་པ་ཏིང་ངེ་འཛིན་ཚད་མེད་པ་སྙེད་དང་། རྡོ་རྗེ་
ལྟ་བུའི་ཏིང་ངེ་འཛིན་ལ་སོགས་པ་ཚད་མེད་པ་སྙེད་དང་། ཐབས་ལ་མཁས་པ་ལ་
སོགས་པའི་ཏིང་ངེ་འཛིན་ཚད་མེད་པ་སྙེད་དང་། ཡེ་ཤེས་ལྔ་ལ་སོགས་པའི་ཏིང་ངེ་
འཛིན་ཚད་མེད་པ་སྙེད་ནི་ཡོད་པ་ཞེས་བྱའོ། །དེ་ལ་མེད་པ་ནི། འདི་ལྟ་སྟེ། དེ་བཞིན་
གཤེགས་པ་ལས་འདས་པ་དགེ་བ་རྣམས་དང་། ལུང་དུ་མི་སྟོན་པ་དང་། ལས་དང་
རྒྱུ་དང་འབྲས་བུ་དང་། རྣམ་པར་སྨིན་པ་དང་། ཉོན་མོངས་པ་དང་། ཕུང་པོ་ལྔ་དང་།
རྟེན་ཅིང་འབྲེལ་ཏེ་བྱུང་བ་བཅུ་གཉིས་ནི་མེད་པ་ཞེས་བྱའོ། །ཞེས་དང་། རྒྱུད་བླ་མ་
- 231 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ལས། འོད་གསལ་བྱས་མིན་དབྱེར་མེད་པར། །འཇུག་ཅན་གངྒཱའི་ཀླུང་གི་ནི། །རྡུལ་
ལས་འདས་པའི་སངས་རྒྱས་ཀྱི། །ཆོས་རྣམས་ཀུན་དང་ལྡན་པ་ཉིད། །ཅེས་པ་ལ་
སོགས་པ་སྙིང་པོའི་མདོ་བཅུ་དང་ངེས་དོན་མདོ་བཅུ་ལ་སོགས་པ་རྫོགས་ལྡན་གྱི་
ཆོས་གཞན་ལས་ཀྱང་དོན་དམ་རྟོགས་པ་ཡི་ཡོན་ཏན་བགྲང་ཡས་གསུངས་པ་ཡིན་
པས། དེ་དག་ལ་ལེགས་པར་གཟིགས་སུ་གསོལ་ཏེ། དེ་སྐད་མ་སྨྲ་ཞིག་ཅེས་པའོ། །
བཅུ་གཉིས་པ་སངས་རྒྱས་རྟག་པ་མི་སྲིད་པར་འདོད་པ་ལ་གནོད་བྱེད་བསྟན་
པ་ནི། རྩ་བར། གལ་ཏེ་སངས་རྒྱས་རྟག་པ་མི་སྲིད་པས། །ཞེས་པ་ནས། ལུང་རིགས་
དཔག་ཡས་མཆིས། ཞེས་པའི་བར་ཤོ་ལོ་ཀ་དྲུག་དང་རྐང་བ་གཉིས་བྱུང་། དེའི་ཚིག་
དོན་ནི། གལ་ཏེ་སངས་རྒྱས་རྟག་པ་མི་སྲིད་པ་ཡིན་པས་མདོ་སྡེ་རྣམས་ལས་སངས་
རྒྱས་རྟག་པར་གསུངས་བ་དྲང་དོན་དགོངས་པ་ཅན་ཡིན་ཞེ་ན་ཞེས་ཕྱོགས་སྔའི་འདོད་
པ་བསྟན་ནས། དེ་ལ་འོ་ན་སངས་རྒྱས་འདུས་མ་བྱས་སུ་གསུངས་པ་ཡང་དྲང་དོན་
ཡིན་ནམ་མིན་ཞེས་ཕྱོགས་སྔ་ཁྱེད་ལ་འདྲི་སྟེ། སངས་རྒྱས་རྟག་པ་མི་སྲིད་ན་འདུས་
མ་བྱས་ཀྱི་སངས་རྒྱས་ཀྱང་མེད་པར་མཚུངས་པའི་ཕྱིར་ཏེ། འདུས་མ་བྱས་ཀྱི་ཆོས་
དང་རྟག་པ་གཉིས་ཡིན་ཁྱབ་མཉམ་དོན་གཅིག་པ་ཡིན་པ་གང་ཞིག མི་རྟག་པ་དང་
འདུས་བྱས་གཉིས་ཡིན་ཁྱབ་མཉམ་དོན་གཅིག་པ་ཡིན་པའི་ཕྱིར། དེས་ན་དེ་གཉིས་
གཅིག་ཁེགས་ན་གཉིས་ཀ་ཁེགས་པར་འགྱུར་བ་ཡིན་པས་ན། རྟག་པ་ཁེགས་ནས་
འདུས་མ་བྱས་ཁེགས་པར་འགྱུར་བའི་ཕྱིར། དེ་ཁེགས་ན་དོན་དམ་ཆོས་ཀྱི་དབྱིངས་
ཀྱང་ཁེགས་པར་འགྱུར་བ་ཡིན་པས། ཨེ་མ་ཆོས་ཅན་ཀུན་རྫོབ་རྣམས་ཐམས་ཅད་
- 232 -
ས་ཐམས་ཅ
。



བཀའ་བསྡུ་བཞི་བའི་འགྲེལ་བ།
，
ཁེགས་པར་འགྱུར་བའི་ཕྱིར་ཏེ། ཁྱབ་བྱེད་ཆོས་དབྱིངས་ཁེགས་ན་ཁྱབ་བྱ་ཆོས་རྣམས་
ཁེགས་པའི་ཕྱིར་དང་། རྟེན་ཆོས་ཉིད་ཁེགས་ན་ཡང་བརྟེན་པ་ཆོས་རྣམས་ཁེགས་པར་
འགྱུར་བའི་ཕྱིར་དང་། དེ་ཡང་དོན་དམ་བདེན་པ་རྟེན་དང་ཀུན་རྫོབ་བརྟེན་པ་དང༌།
ཆོས་ཉིད་རྟེན་དང་ཆོས་རྣམས་བརྟེན་པ་ཡིན་པ་དང༌། དོན་དམ་བདེན་པ་ཁྱབ་བྱེད་
དང་ཀུན་རྫོབ་རྣམས་ཁྱབ་བྱ་ཡིན་པ་དང༌། དབུས་དང་མཐའ་ལ་སོགས་པ་རྟེན་དང་
བརྟེན་པ་དང༌། ཁྱབ་བྱེད་ཁྱབ་བྱར་གནས་པ་ཤིན་ཏུ་མང་བ་དེ་རྣམས་ལ་མཁས་བླུན་
ཀུན་གྱིས་ཞིབ་ཏུ་དགོངས་པར་ཞུ། གཞན་ཡང་རྫོགས་ལྡན་གྱི་ཆོས་ལས། བདེ་
གཤེགས་སྙིང་པོས་འགྲོ་ཀུན་ཡོངས་ལ་ཁྱབ། །ཅེས་སོགས་ཁྱབ་བྱེད་ཁྱབ་བྱ་མང་
པོ་དང་རྟེན་དང་བརྟེན་པ་མང་པོ་གསུངས་པ་རྣམས་ལ་ཁྱབ་བྱེད་ཁེགས་ན་ཁྱབ་བྱ་
ཁེགས་པ་དང༌། རྟེན་མེད་པར་གྱུར་ན་བརྟེན་པ་མེད་པའང་ལེགས་པར་དགོངས་ཏེ།
བརྟེན་པ་ཀུན་རྫོབ་ཀྱི་སངས་རྒྱས་ཡོད་པས་རྟེན་དོན་དམ་པའི་སངས་རྒྱས་ཀྱང་ཡོད་
པའི་ཕྱིར་རོ། །གལ་ཏེ་ཁྱོད་ལྟར་སངས་རྒྱས་རྟག་པ་མི་སྲིད་ན། དེ་ཡི་ཤེས་བྱེད་ལུང་
དང་རིགས་པ་ཡོད་ན་བསྟན་དུ་གསོལ་དང༌། ལུང་རིགས་རྣམ་དག་མི་སྲིད་པའི་ཕྱིར།
སངས་རྒྱས་རྟག་པ་སྲིད་པ་ལ་ནི་ལུང་རིགས་དཔག་ཡས་མཆིས་པ་ཡིན་ཏེ། མྱང་
འདས་ཆེན་པོའི་མདོ་ལས། དེ་བཞིན་གཤེགས་པ་ནི་འདུས་མ་བྱས་པའོ། །འདུས་མ་
བྱས་པ་ནི་རྟག་པའོ་རྟག་པ་ནི་ཆོས་སོ། །ཆོས་ནི་དགེ་འདུན་ནོ། །དགེ་འདུན་ནི་འདུས་
མ་བྱས་སོ། །འདུས་མ་བྱས་ནི་རྟག་པའོ། །ཞེས་དང་། རྒྱུད་བླ་མ་ལས། འདུས་
མ་བྱས་ཤིང་ལྷུན་གྱིས་གྲུབ། །གཞན་གྱི་རྐྱེན་གྱིས་རྟོགས་མིན་པ། །མཁྱེན་དང་བརྩེ་
-233-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དང་ནུས་པར་ལྡན། །དོན་གཉིས་ལྡན་པའི་སངས་རྒྱས་ཉིད། །ཅེས་གསུངས་པའི་
ཕྱིར་རོ། །
བཅུ་གསུམ་པ་རང་ངོ་ཤེས་པ་ཙམ་གྱིས་སངས་རྒྱས་ཐོབ་ཅེས་འདོད་པ་ལ་
གནོད་བྱེད་བསྟན་པ་ནི། རྩ་བར། རང་ངོ་ཤེས་པའི་སངས་རྒྱས་ཐོབ་པའི་ཕྱིར། །
ཞེས་པ་ནས། དེ་འདྲ་སྤོང་གྱུར་ཅིག། ཅེས་པའི་བར་ཤོ་ལོ་ཀ་ལྔ་དང་རྐང་བ་གསུམ་
བྱུང༌། དེའི་ཚིག་དོན་ནི། གཞན་དག་གིས་སེམས་ཀྱི་རང་ངོ་ཤེས་པས་སངས་རྒྱས་
ཐོབ་པ་ཡིན་པའི་ཕྱིར་ན། ཚོགས་གཉིས་གསོགས་པ་དང་སྒྲིབ་གཉིས་སྦྱང་མི་དགོས་
ཞེས་འདོད་པ་དང་། རང་ངོ་ཤེས་པས་སྒྲིབ་པ་མ་སྤངས་གནས་དག་ཅེས་བཞེད་པ་
རྣམས་ལའང་བདག་ནི་མ་ཕོད་པ་ཡིན་པས། ལག་ཐལ་མོ་སྦྱར་ནས་གྲོས་འདེབས་
ཞུ་བ་འབུལ་བ་ནི། རང་རིག་མེད་པའི་སེམས་ཅན་མི་སྲིད་ཅིང་། རང་རིག་ཡོད་ན་
རང་ངོ་ཤེས་པ་ཡོད་པ་ཡིན་ནོ། ། གལ་ཏེ་རང་དང་གཞན་གང་ཡང་མི་རིག་པ་ཡིན་
ན།རིག་པ་ཡིན་པར་འགལ་ཏེ། དཔེར་ན་འབྱུང་བ་ཆེན་པོ་བཞི་བཞིན། རྒྱུ་མཚན་དེའི་
ཕྱིར་ན་སེམས་ཅན་ཀུན་ལ་སེམས་ཡོད་ཅིང་། སེམས་ཡོད་པ་ཀུན་ལ་རང་རིག་ཡོད་
པ་ཡིན་པའི་ཕྱིར་ན། རང་ངོ་ཙམ་ཤེས་པ་སྐྱེས་ཙམ་ཉིད་ན་ཡོད་ལ། དེ་ལྟར་ཡོད་
པའི་ཚུལ་འདི་ལུང་དང་རིགས་པ་རྣམ་དག་མཁྱེན་པ་རྣམས་ལ་གྲགས་པ་ཡིན་ནོ། །
བླུན་པོ་ཐོས་ཆུང་མངོན་པའི་ང་རྒྱལ་ཅན་ཆོས་ལ་དབང་ཟ་ཞིང་གཟུ་ལུམས་རང་བཟོ་
བྱེད་མཁན་ནི། དེང་དུས་སུ་ཤིན་ཏུ་མང་བ་ཡིན་ཡང༌། ཆོས་ཚུལ་འདི་རྟོགས་པའམ།
ཐོས་པ་དང་མཐོང་བ་ཙམ་ཡང་ཡོད་རེ་སྐན་ནམ་ཡོད་པ་མི་སྲིད་པའི་ཕྱིར། རྒྱུ་མཚན་
- 234 -



བཀའ་བསྡུ་བཞི་བའི་འགྲེལ་བ།
དེ་དག་གི་ཕྱིར་ན་རང་ངོ་ཤེས་པས་ཆོག་པར་འཛིན་པ་ཡི་ལྟ་ལོག་དེ་འདྲ་བ་ནི་བདུད་
ཀྱི་གསང་ཚིག་ཡིན་ནོ། །དེ་ལྟར་རྟོགས་པ་དང་མ་རྟོགས་པ་ལས་ནི་རིམ་བཞིན་ཡང་
དག་པའི་ལམ་དང་། ཕྱིན་ཅི་ལོག་པའི་ལམ་དུ་འཇུག་པ་ཡིན་ནོ། །དེའི་ཕྱིར་རང་ངོ་
ཤེས་པས་རྣམ་གྲོལ་ཐར་བ་ཐོབ་ཞེས་པའི་སྡིག་ལྟ་བདུད་ལས་དེ་འདྲ་སྤོང་གྱུར་ཅིག་
ཅེས་དེ་ལྟར་གནོད་བྱེད་བསྟན་པ་ཡིན་ཏེ། འདི་ཉིད་ཀྱི་བསྡུས་དོན་འགྲེལ་བ་ལས།
ཚོགས་གཉིས་མ་བསགས་ཀྱང་རང་ངོ་ཤེས་པ་ཙམ་གྱིས་སངས་རྒྱས་ཐོབ་ཅེས་འདོད་
པ་ལ་ཤེས་པ་ཐམས་ཅད་ཀྱིས་རང་ངོ་ཤེས་པས་སེམས་ཅན་ཐམས་ཅད་སངས་རྒྱས་
ཐོབ་ཟིན་པར་འགྱུར་ཞེས་པའི་གནོད་བྱེད་བསྟན་ཏོ།། ཞེས་གསུངས་པའི་ཕྱིར་རོ། །
བཅུ་བཞི་བ་རང་སེམས་རྣམ་ཤེས་ཆོས་སྐུ་རུ་རྟོགས་ན་སངས་རྒྱས་པར་འདོད་
པ་ལ་ཧ་ཅང་ཐལ་ཆེས་པའི་སྐྱོན་བསྟན་པ་ནི། རྩ་བར། གལ་ཏེ་རང་ངོ་རང་གིས་ཤེས་
པའི་དོན། །ཞེས་པ་ནས། སྤྱོད་ཡུལ་མིན། ཞེས་པའི་བར་ཤོ་ལོ་ཀ་བཅུ་གཅིག་དང་
རྐང་བ་གཉིས་བྱུང་། དེའི་ཚིག་དོན་ནི། གལ་ཏེ་རང་ངོ་རང་གིས་ཤེས་པའི་དོན་ནི།
རང་སེམས་རྣམ་ཤེས་འདི་ནི་ཆོས་ཀྱི་སྐུ་ཡིན་པར་རྟོགས་པ་ཉིད་ལ་བྱེད་པ་ཡིན་པར་
འདོད་ཅེ་ན། ཀུན་རྫོབ་རྣམ་ཤེས་འདི་ནི་ཆོས་སྐུའི་མི་མཐུན་ཕྱོགས་ཡིན་པའི་ཕྱིར་
ན་ཆོས་སྐུ་གཏན་ནས་མ་ཡིན་ནོ། །གལ་ཏེ་ཆོས་སྐུའི་མི་མཐུན་ཕྱོགས་ཡིན་ཡང་ཆོས་
སྐུ་ཡིན་པར་འདོད་ན། འོ་ན་དུག་ཀྱང་བདུད་རྩི་ཡིན་པའམ་ཁྱོད་ལྟར་ན་ཡིན་དགོས་
ཀྱང་དེ་འདྲ་མི་སྲིད་པའི་ཕྱིར། དེ་ལྟར་མུན་ནག་སྟུག་པོའང་སྣང་བ་ཡིན་ནམ་ཅི།
ནག་ཕྱོགས་རྣམས་ཀྱང་དཀར་ཕྱོགས་ཡིན་ནམ་ཅི། སྤང་བྱའི་གློ་བུར་དྲི་མ་རྣམས་
- 235 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཀྱང་སྤོང་བྱེད་གཉེན་པོ་ཡིན་ནམ་ཅི། གཤེད་མ་རྣམས་ཀྱང་གཉེན་གྱི་མཆོག་ཏུ་གྱུར་
བ་ཡིན་ནམ་ཅི། བདུད་རིགས་ཐམས་ཅད་ཐར་བའི་ལམ་བཟང་སྟོན་པའི་བླ་མ་ཡིན་ནམ་
ཅི། སྡིག་པ་ཐམས་ཅད་དགེ་བ་ཡིན་ནམ་ཅི། ངན་འགྲོ་ཐམས་ཅད་བདེ་འགྲོ་ཡིན་
ནམ་ཅི། འདུས་བྱས་ཐམས་ཅད་རྟག་པ་ཡིན་ནམ་ཅི། འཁོར་བ་ཐམས་ཅད་བདེ་
ཆེན་ཡིན་ནམ་ཅི། རྣམ་ཤེས་ཐམས་ཅད་ཡེ་ཤེས་ཡིན་ནམ་ཅི། འཛག་བཅས་ཐམས་
ཅད་འཛག་མེད་ཡིན་ནམ་ཅི། བཅོས་མ་ཐམས་ཅད་རང་བཞིན་ཡིན་ནམ་ཅི། གློ་
བུར་ཐམས་ཅད་གཉུག་མ་ཡིན་ནམ་ཅི། དྲི་མ་ཐམས་ཅད་སྙིང་པོ་ཡིན་ནམ་ཅི། ཀུན་
རྫོབ་ཐམས་ཅད་དོན་དམ་ཡིན་ནམ་ཅི། ཆོས་རྣམས་ཐམས་ཅད་ཆོས་ཉིད་ཡིན་ནམ་
ཅི། ལས་གཟུགས་ཐམས་ཅད་འོད་གསལ་ཡིན་ནམ་ཅི། སྐྱོན་རྣམས་ཐམས་ཅད་
ཡོན་ཏན་ཡིན་ནམ་ཅི། བྱུར་ངན་ཐམས་ཅད་དཔལ་ཆེན་ཡིན་ནམ་ཅི། ཉེས་པ་ཐམས་
ཅད་ལེགས་པ་ཡིན་ནམ་ཅི། དམའ་མོ་ཐམས་ཅད་མཐོན་པོ་ཡིན་ནམ་ཅི། ངན་པ་
ཐམས་ཅད་བཟང་པོ་ཡིན་ནམ་ཅི། རིང་བ་ཐམས་ཅད་ཉེ་བ་ཡིན་ནམ་ཅི། ཟག་བཅས་
ཐམས་ཅད་ཟག་མེད་ཡིན་ནམ་ཅི། ཐོགས་བཅས་ཐམས་ཅད་ཐོགས་མེད་ཡིན་ནམ་
ཅི། གཟུགས་ཅན་ཐམས་ཅད་གཟུགས་མེད་ཡིན་ནམ་ཅི། བསྟན་ཡོད་ཐམས་ཅད་
བསྟན་མེད་ཡིན་ནམ་ཅི། དྲང་དོན་ཐམས་ཅད་ངེས་དོན་ཡིན་ནམ་ཅི། ཆོས་ལོག་ཐམས་
ཅད་ཆོས་མཆོག་ཡིན་ནམ་ཅི། ལམ་ལོག་ཐམས་ཅད་ལམ་མཆོག་ཡིན་ནམ་ཅི། གཡང་
ས་ཐམས་ཅད་བདེ་ས་ཡིན་ནམ་ཅི། ནག་པོ་ཐམས་ཅད་དཀར་པོ་ཡིན་ནམ་ཅི། གྲུ་
བཞི་ཐམས་ཅད་ཟླུམ་པོ་ཡིན་ནམ་ཅི་སྟེ། ཁྱོད་ལྟར་ན་ཡིན་དགོས་ཀྱང་དེ་འདྲ་མི་སྲིང་
-236 -



བཀའ་བསྡུ་བཞི་བའི་འགྲེལ་བ།
པའི་ཕྱིར། མདོག་དབྱིབས་གཞན་རྣམས་ལ་ཡང་དེ་དག་དང་མཚུངས་པར་སྦྱར་བ་
དང་། དེ་འདྲའི་ཤེས་བྱ་ཐམས་ཅད་ལ་ཡང་སྦྱར་ལ། རྒྱུ་མཚན་གང་གི་ཕྱིར་དེ་འདྲ་
ཡིན་ཞེ་ན་རྣམ་ཤེས་ཆོས་སྐུའི་མི་མཐུན་ཕྱོགས་ཡིན་ཡང་། ཆོས་སྐུ་ཡིན་པར་ཁྱོད་
ཀྱི་ཁས་བླངས་བའི་ཕྱིར་ན་རིགས་པ་མཚུངས་བའི་ཕྱིར། འདུས་བྱས་འདུས་མ་བྱས་
ཀྱི་ཆོས་ཀུན་ལ་གོང་སྨོས་ལྟར་གྱི་ཚུལ་འདི་རིགས་པ་འདི་འདྲ་བ་ནི་མཁས་པས་
རིག་པ་ཡིན་གྱི། བླུན་པོ་རང་བཟོ་མཁན་གྱི་སྤྱོད་ཡུལ་མིན་པའི་ཕྱིར་རོ། །དེ་དག་
གི་དོན་བསྡུ་ན། རང་སེམས་རྣམ་ཤེས་འདི་ཆོས་སྐུར་རྟོགས་པས་སངས་རྒྱས་ཐོབ་
པར་འདོད་པ་ལ། སྣང་བ་ཐམས་ཅད་མུན་པར་ཐལ་བ་ལ་སོགས་པ་ཧ་ཅང་ཐལ་ཆེས་
པའི་སྐྱོན་དུ་བསྟན་ཏོ། །
བཅོ་ལྔ་པ་ཆོས་སྐུ་སྟོང་ཉིད་ཁྱབ་མཉམ་འདོད་པ་དགག་ནས་དེ་གཉིས་ཀྱི་རྣམ་
དབྱེ་བསྟན་པ་ནི། རྩ་བར། གལ་ཏེ་རང་སེམས་རྣམ་ཤེས་ཚོགས་འདི་དག །ཅེས་པ་
ནས། འབྲལ་བར་མ་གྱུར་ཅིག །ཅེས་པའི་བར་ཤོ་ལོ་ཀ་གསུམ་དང་རྐང་བ་གཉིས་
བྱུང༌། དེའི་ཚིག་དོན་ནི། གལ་ཏེ་ཁ་ཅིག་གིས་རང་སེམས་རྣམ་ཤེས་ཀྱི་ཚོགས་འདི་
དག་ཆོས་སྐུ་མིན་པར་འདོད་ན་སྟོང་ཉིད་མིན་པར་འགྱུར་བ་དང༌། ཆོས་དབྱིངས་
མིན་པར་འདོད་ནའང་སྟོང་ཉིད་མིན་པར་འགྱུར་བ་དང་། ཆོས་ཉིད་མིན་པར་འདོད་
ནའང་སྟོང་ཉིད་མིན་པར་འགྱུར་ཏེ། ཆོས་ཉིད་དང་སྟོང་ཉིད་ཡིན་ཁྱབ་མཉམ་གཅིག་
པའི་ཕྱིར། དེ་སྐད་སྨྲ་ན་བླུན་རྟགས་བསྟན་པ་ཡིན་ནོ། རྒྱུ་མཚན་གང་གི་ཕྱིར་ཞེ་ན།
དེ་སུན་བྱུང་བ་ནི། སྟོང་བ་ཉིད་དང་ཆོས་སྐུ་གཉིས་ལ། དང་པོ་ཡིན་ལ་ཕྱི་མ་མ་ཡིན་པ་
-237 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དང༌། གཉིས་ཀ་ཡིན་པའི་མུ་གཉིས་ཡོད་དེ། མུ་དང་པོ་ནི་རང་སྟོང་གི་ཆོས་རྣམས་
དང༌། མུ་གཉིས་པ་ནི་དོན་དམ་བདེ་གཤེགས་སྙིང་པོ་ཡིན་ནོ། །དེ་ལྟར་མུ་གཉིས་ཡོད་
ཀྱི་ཁྱབ་མཉམ་གཏན་ནས་མ་ཡིན་ལ། ཆོས་ཀྱི་དབྱིངས་ལ་སོགས་པ་ཡོངས་གྲུབ་
ཐམས་ཅད་དང་། སྟོང་བ་ཉིད་ལ་སྔར་ལྟར་སྟོང་ཉིད་ཡིན་ལ་ཡོངས་གྲུབ་མ་ཡིན་པ་
དང༌། གཉིས་ཀ་ཡིན་པའི་མུ་གཉིས་ཡོད་པ་ཡིན་པས་ཡོངས་གྲུབ་དག་དང་སྟོང་
ཉིད་ཁྱབ་མཉམ་གཏན་མ་ཡིན་པའི་ཕྱིར། དེས་ན་དེ་གཉིས་ཁྱབ་མཉམ་འདོད་པ་ནི།
མན་ངག་ཟབ་མོས་དབེན་ཞིང་ལོག་བཤད་ཀྱི་དུག་ཆུས་རབ་ཏུ་མྱོས་པའི་བརླབ་
བཅོལ་ལོ། །རྒྱུ་མཚན་དེ་དག་གི་ཕྱིར་ན་མ་གཉིས་མུ་གསུམ་མུ་བཞི་ཡིས། ཆོས་ཀུན་
གཏན་ལ་འབེབས་པའི་རྫོགས་ལྡན་གྱི་ལུགས་དང་རྣམ་པ་ཀུན་ཏུ་འབྲལ་བར་མ་
གྱུར་ཅིག འདིའི་སྐབས་སུ་འདི་ཉིད་ཀྱི་འགྲེལ་བ་ལས། སྟོང་ཉིད་ཀྱི་རབ་ཏུ་དབྱེ་བའི་
བསྟན་ཆོས་ཟུར་ན་ཡོད་པ་ལས་རྟོགས་པར་གྱུར་ཅིག ཅེས་གསུངས་པས། སྟོང་ཉིད་
ཀྱི་རབ་དབྱེ་ལས་ཆ་ཤས་ཤིག་བརྗོད་ན། ཇི་སྐད་དུ། སྟོང་ཉིད་གསུངས་པ་ཐམས་
ཅད་རང་སྟོང་ཁོ་ན་མ་ཡིན་གྱི། གཞན་སྟོང་ཟབ་མོ་ཡིན་པའི་སྟོང་ཉིད་དང་། རང་སྟོང་
མི་ཟབ་པ་ཡིན་པའི་སྟོང་ཉིད་དུ་དབྱེར་ཡོད་དོ། །ཡང་རྣམ་པ་གཉིས་ཏེ། །དོན་དམ་ཡིན་
པའི་སྟོང་ཉིད་དང་། ཀུན་རྫོབ་ཡིན་པའི་སྟོང་ཉིད་དོ། །ཡང་རྣམ་པ་གཉིས་ཏེ། ཡོངས་
གྲུབ་ཡིན་པའི་སྟོང་ཉིད་དང་། ཀུན་བཏགས་ཡིན་པའི་སྟོང་ཉིད་དོ། །ཡང་རྣམ་པ་གཉིས་
ཏེ། དབུ་མ་ཡིན་པའི་སྟོང་ཉིད་དང་།མཐའ་མ་ཡིན་པའི་སྟོང་ཉིད་དོ། །ཡང་རྣམ་པ་གཉིས་
ཏེ། རང་བཞིན་གཉུག་མ་ཡིན་པའི་སྟོང་ཉིད་དང་། བཅོས་མ་གློ་བུར་ཡིན་པའི་སྟོང་
4མས་
- 238 -



བཀའ་བསྡུ་བཞི་བའི་འགྲེལ་བ།
ཉིད་དོ། །ཡང་རྣམ་པ་གཉིས་ཏེ། ཆོས་ཉིད་ཟབ་མོ་ཡིན་པའི་སྟོང་ཉིད་དང་། ཆོས་
ཅན་མི་ཟབ་པ་ཡིན་པའི་སྟོང་ཉིད་དོ། །ཡང་རྣམ་པ་གཉིས་ཏེ། མ་སྐྱེས་པའི་སྟོང་ཉིད་
དང༌། སྐྱེས་པའི་སྟོང་ཉིད་དོ། །ཡང་རྣམ་པ་གཉིས་ཏེ། མི་སྟོང་བའི་སྟོང་ཉིད་དང་།
སྟོང་བའི་སྟོང་ཉིད་དོ། །ཡང་རྣམ་པ་གཉིས་ཏེ། གཞན་གྱི་དངོས་པོ་སྟོང་བ་ཉིད་དང༌།
རང་གི་དངོས་པོ་སྟོང་བ་ཉིད་དོ། །ཡང་རྣམ་པ་གཉིས་ཏེ། དངོས་པོ་མེད་པའི་ངོ་བོ་
ཉིད་སྟོང་བ་ཉིད་དང་། དངོས་པོ་མེད་པ་སྟོང་ཉིད་དོ། །ཡང་རྣམ་པ་གཉིས་ཏེ། རྣམ་
པ་ཀུན་གྱི་མཆོག་དང་ལྡན་པའི་སྟོང་བ་ཉིད་དང་། ཕུང་པོ་རྣམ་པར་དཔྱད་པའི་སྟོང་
བ་ཉིད་དོ།། ཡང་རྣམ་པ་གཉིས་ཏེ། གཞན་མཆོག་ཕ་རོལ་དམ་པ་དང་པོའི་སངས་
རྒྱས་ཡིན་པའི་སྟོང་བ་ཉིད་དང༌། ཕྱི་ནང་ཀུན་རྫོབ་གློ་བུར་བ་འདི་ཡིན་པའི་སྟོང་བ་
ཉིད་དོ། །ཡང་རྣམ་པ་གཉིས་ཏེ། སྟོང་གཞི་ཡོན་ཏན་མང་པོ་ཅན་མ་ཡིན་དགག་ཡིན་
པའི་སྟོང་ཉིད་དང་། སྟོང་ཙམ་གྲུབ་ཆོས་ཙམ་གྱིས་དོར་བ་མེད་དགག་ཡིན་པའི་སྟོང་
ཉིད་དོ། །ཡང་རྣམ་པ་གཉིས་ཏེ། རང་གིས་མི་སྟོང་ལ་གཞན་ཆོས་ཐམས་ཅད་ཀྱིས་
སྟོང་བའི་སྟོང་ཉིད་དང་། རང་རང་ངོ་བོས་སྟོང་བའི་སྟོང་ཉིད་དོ། །དེ་བཞིན་ཏུ་ཆོས་
རྣམས་ཀྱི་ཆོས་ཉིད་ཡིན་མིན་གྱི་སྟོང་ཉིད་གཉིས་དང་ཞེས་སོགས་སྟོང་ཉིད་ཀྱི་རབ་
དབྱེ་རྒྱས་པར་གསུངས་པ་རྣམས་ཤེས་པར་བྱའོ། །
བཅུ་དྲུག་པ་རྟེན་བཞེངས་པ་དོན་མེད་པར་འདོད་པ་དགག་ནས་དོན་ཡོད་པར་
སྒྲུབ་པ་ནི། རྩ་བར། གསུམ་ལྡན་མར་བཅད་སྐྱོན་ཅན་རྣམས་ན་རེ། །ཞེས་པ་ནས། མ་
མཐོང་ངོ་། །ཞེས་པའི་བར་ཤོ་ལོ་ཀ་བརྒྱད་དང་རྐང་བ་གཉིས་བྱུང་། དེའི་ཚིག་དོན་
-239 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ནི། གསུམ་ལྡན་མར་བཅད་སྐྱོན་ཅན་རྣམས་ན་རེ། སངས་རྒྱས་དང༌། བྱང་ཆུབ་
དང༌། ཡེ་ཤེས་དང༌། ཡོན་ཏན་ལ་སོགས་པ་ཡང་རང་སྟོང་ཡིན་པའི་ཕྱིར་ན་གཤིས་
ལ་མ་གྲུབ་པས་མིང་ཙམ་དུ་ཟད་པ་ཡིན་ཞིང་། མདོ་རྒྱུད་རྣམས་སུ་དཀོན་མཆོག་གསུམ་
ཡོན་ཏན་མང་པོ་གསུངས་པའང་དྲང་དོན་ཡིན་པ་དེའི་ཕྱིར་སྐུ་གསུང་ཐུགས་ཀྱི་རྟེན་
གསུམ་བཞེངས་པ་ལ་དོན་མེད་དེ། ཞོར་ལ་སེམས་ཅན་དུ་མ་འཆི་བ་ཡིན་ཞིང་། རྟེན་
དེ་བཞེངས་པ་ཡི་དགེ་བ་འབྱུང་བ་བས་ཀྱང་རྟེན་དེ་ཞིག་པའི་སྡིག་པ་ལྕི་སྟེ། ཞིག་ན་
མཚམས་མེད་དང་ཉེ་བའི་ལས་སུ་འགྱུར་བའི་ཕྱིར་རོ། །དེས་ན་ས་ནི་སྡིག་མེད་ཡིན་
པས་དེ་ཀ་ལ་བཞག་ན་སྡིག་པ་མེད་པ་ཡིན་གྱི་མཆོད་རྟེན་སོགས་སུ་བཞེངས་ནི་མཐར་
འཇིག་པ་ལས་མ་འདས་པའི་ཕྱིར། སྡིག་པ་ཅན་ཡིན་པ་དེས་ན་དགེ་བ་རྗེས་ཅན་མ་
བྱེད་པར་མཆོད་པ་ཐམས་ཅད་ཁ་ལ་རབ་ཏུ་ཕུལ་ནས་དགེ་བ་ཐམས་ཅད་རྗེས་མེད་
ཀྱིས་ཤིག་ཅེས་གསུངས་བ་དེ་ཡན་གྱིས་གཞན་གྱི་འདོད་པ་བརྗོད་ནས། དེ་དགག་
པ་ལ་དེ་སྐད་ཟེར་བ་རྣམས་ལའང་ཕན་སེམས་ཀྱིས་ཀུན་ནས་བསླངས་ཏེ་ཆོས་རྗེ་
ཀུན་མཁྱེན་བདག་ནི་མ་ཕོད་པས་ཐལ་མོ་སྦྱར་ནས་དེ་སྐད་མ་སྨྲ་ཞིག་ཅེས་གྲོས་
འདེབས་ཞུ་བ་འབུལ་བ་ཡིན་པའི་ཕྱིར་རོ། །དོན་གྱི་ཡིན་ལུགས་ལ་ནི། དོན་དམ་གྱི་
སངས་རྒྱས་ དོན་ དམ་བདེན་པར་ཡོད་ཅིང་། དེ་ཡི་བྱིན་གྱིས་བརླབས་དང་དགེ་ཚོགས་
ལས་ལེགས་པར་འཁྲུངས་པའི་ཀུན་རྫོབ་སངས་རྒྱས་ཀྱང་ཀུན་རྫོབ་ཙམ་དུ་ཡོད་པར་
རྒྱལ་བ་སྲས་དང་བཅས་པའི་ཡང་ཡང་གསུངས་པ་ཡིན་པས། ཀུན་རྫོབ་ཀྱི་སངས་
རྒྱས་རང་སྟོང་ཡིན་མོད་ཀྱང་སྔོན་གྱི་སྨོན་ལམ་དང་ཚོགས་གཉིས་བསགས་པའི་སྟོབས་
- 240 -



བཀའ་བསྡུ་བཞི་བའི་འགྲེལ་བ།
ཀྱིས་རྣམ་པར་རྟོག་པ་མེད་བཞིན་དུ་ཡིད་བཞིན་གྱི་ནོར་བུ་དང་དཔག་བསམ་གྱི་ཤིང་
བཞིན་དུ་གཞན་ཕན་འབད་མེད་ལྷུན་གྲུབ་དུ་འབྱུང་བ་ཡིན་ཏེ། །རྒྱུད་བླ་མ་ལས། སྣ་
ཚོགས་དམ་ཆོས་འོད་ཟེར་མངའ་བའི་སྐུས། །འགྲོ་བའི་རྣམ་གྲོལ་དོན་སྒྲུབ་ལ་བརྩོན་
པ། །མཛད་པ་ཡིད་བཞིན་ནོར་བུའི་རྒྱལ་བཞིན་ཏེ། །ཞེས་དང་། ཡང་དེ་ལས། ཇི་
ལྟར་ཡིད་བཞིན་ནོར་བུ་ནི། །རྟོག་པ་མེད་ཀྱང་ཅིག་ཆར་དུ། །སྤྱོད་ཡུལ་གནས་པ་
རྣམས་ཀྱི་ནི། །བསམ་ཀུན་སོ་སོར་རྫོགས་བྱེད་ལྟར། །དེ་བཞིན་སངས་རྒྱས་ཡིད་
བཞིན་ལ། །བརྟེན་ནས་བསམ་པ་ཐ་དད་རྣམས། །སྣ་ཚོགས་ཆོས་ནི་ཐོས་གྱུར་ཀྱང་། །
དེ་ནི་དེ་ལ་རྣམ་མི་རྟོག །ཅེས་སོགས་དང་། ཡང་དེ་ལས། ཆོས་སྐུ་རྣམ་གཉིས་ཤེས་
བྱ་སྟེ། །ཆོས་དབྱིངས་ཤིན་ཏུ་དྲི་མེད་དང་། །དེ་ཡི་རྒྱུ་མཐུན་ཟབ་པ་དང་། །སྣ་ཚོགས་
ཚུལ་ནི་སྟོན་པའོ། །ཞེས་དང་། ཡང་དེ་ལས། གཞན་གྱི་དབང་གི་ངེས་འབྱུང་དང་། །
བདག་དང་སེམས་ཅན་མཚུངས་གཟིགས་དང་། །མཛད་པ་ཡོངས་སུ་མ་རྫོགས་ཕྱིར། །
འཁོར་བ་སྲིད་དུ་མཛད་མི་འཆད། །ཅེས་དང་། མངོན་རྟོགས་རྒྱན་ལས། དེ་བཞིན་
འཁོར་བ་ཇི་སྲིད་འདིའི། །ལས་ནི་རྒྱུན་མི་འཆད་པར་འདོད། །ཅེས་དང་། གསེར་
འོད་དམ་པའི་མདོ་ལས། རིགས་ཀྱི་བུ་ཇི་ལྟར་ན་ཆོས་ཀྱི་དེ་བཞིན་ཉིད་དང༌། དེ་
བཞིན་ཉིད་ཀྱི་ཡེ་ཤེས་ལ་རྣམ་པར་རྟོག་པ་མི་མངའ་བཞིན། འཕྲིན་ལས་ལ་མངའ་
བརྙེས་པ་ཡིན་ཞེ་ན། རིགས་ཀྱི་བུ་དཔེར་ན་དེ་བཞིན་གཤེགས་པ་མྱ་ངན་ལས་འདས་
ཀྱང་སྨོན་ལམ་ལ་མངའ་བརྙེས་པས་འཕྲིན་ལས་ཀྱི་ཐམས་ཅད་ཀྱང་མཛད་དོ། །དེ་
བཞིན་ཉིད་དང་། དེ་བཞིན་ཉིད་ཀྱི་ཡེ་ཤེས་ཀྱི་དོན་ཐམས་ཅད་གྲུབ་པར་མངའ་མཛད་
མངའ་
-241 -



ཀུན་མཁྱེན་དགོངས་རྒྱན། །
དེབ་ཕྲེང་དང་པོ།
པ་ཡང་དེ་བཞིན་ནོ། །ཞེས་སོགས་གསུངས་པའི་ཕྱིར་རོ། །རྒྱས་པར་རྒྱུད་བླ་མ་དང་།
མདོ་སྡེ་རྒྱན་སོགས་ལས་ཤེས་པར་བྱའོ། །དོན་དམ་ཆོས་སྐུ་རང་སྟོང་མ་ཡིན་ཡང་།
སྟོང་ཉིད་ཟབ་མོ་མཐར་ཐུག་པ་ཡང་ཡིན་ཞིང་། དོན་དམ་འདུས་མ་བྱས་ཀྱི་སྟོབས་
བཅུ་ལ་སོགས་པ་ཡོན་ཏན་དཔག་ཡས་ནམ་མཁའ་དང་མཉམ་པ་དབྱེར་མེད་དུ་མངའ་
བ་ཡིན་པས། རྒྱལ་སྲས་མཆོག་དང་དགྲ་བཅོམ་དཔག་ཏུ་ཡས་པ་ལ། གཞན་དོན་
མཛད་པར་རྫོགས་ལྡན་ཆོས་ལས་གསུངས་པ་ཡིན་ཏེ། དཔལ་དུས་ཀྱི་འཁོར་ལོའི་
རྒྱུད་ཀྱི་རྒྱལ་པོར། གང་ལ་གང་འདུལ་གྱིས་གཞན་དོན་མཐའ་ཡས་པ་མཛད་པའི་
སྐབས། མཁའ་ལ་རྒྱལ་བའི་སྲས་སོགས་དགྲ་བཅོམ་རྣམས་ལ་ཆོས་སྐུ་ཡིས། །ཞེས་
ལེགས་པར་བཀའ་སྩལ་བའི་ཕྱིར་རོ། །ཚུལ་དེ་འདྲ་མ་ཐོས་མ་མཐོང་བའི་ཟབ་མོའི་
གནས་ལ་རང་བཟོ་མཁན་གཟུ་ལུམས་བྱེད་མཁན་རྣམས་ཀྱིས་རྒྱལ་བ་རྣམས་ལ་
སྐུར་བ་བཏབ་པ་དེ་ལས། རྒྱལ་བ་དེ་ཡི་རྟེན་གསུམ་ལ་ཡང་སྐུར་བ་བཏབ་ནས། དགེ་
བའི་སྒོ་ཆེན་མང་པོ་རབ་ཏུ་བཀག་པར་བྱེད་དོ། །དེ་ལྟར་བྱེད་པ་རྣམས་ཀྱིས་ཀྱང་
རྫོགས་ལྡན་ཆོས་མཆོག་རྣམས་མྱུར་ཏུ་མཐོང་ནས་ལྟ་བ་ངན་པ་དེ་དག་རབ་ཏུ་སྤངས་
ཏེ་དགེ་བའི་སྒོ་ཆེན་མང་དུ་འབྱེད་པར་གྱུར་ཅིག ཅེས་པའོ། །དེའི་དོན་བསྡུ་ན།
བདེན་གཉིས་ཀྱིས་བསྡུས་པའི་དཀོན་མཆོག་ཐམས་ཅད་ལ་བྱིན་རླབས་ནུས་མཐུ་
དཔག་ཡས་མངའ་བས་དེའི་རྟེན་གསུམ་བཞེངས་བ་ལ་བསོད་ནམས་དཔག་མེད་འབྱུང་
བར་ལུང་རིགས་ཀྱིས་གྲུབ། ཅེས་པའོ། །ཡང་རྒྱལ་བ་ལ་ཉོན་ཤེས་ལ་སོགས་པའི་
སྐྱོན་མེད་ཅིང་ཡོན་ཏན་ཐམས་ཅད་ཡོངས་སུ་རྫོགས་པ་དེའི་ཕྱིར་རྒྱལ་བ་དེ་ལ་ཕན་
-242 -



བཀའ་བསྡུ་བཞི་བའི་འགྲེལ་བ།
པ་དང་གནོད་པ་གང་བྱས་པའི་འབྲས་བུ་ནི་གཞན་ལ་ཕན་གནོད་བྱས་པའི་འབྲས་
བུ་ལས་ལྷག་པར་ཆེ་བར་གསུངས་ཏེ། མདོ་རྒྱུད་བསྟན་ཆོས་རྣམ་པར་དག་པ་རྣམས་
སུའོ། བཞེངས་ན་ཕན་ཡོན་ཆེ་ཞིང་བཤིག་ན་ཉེས་དམིགས་ཆེ་བ་དེའི་ཕྱིར་ཆེད་དུ་
གཏད་ནས་རྟེན་གསུམ་བཤིག་ན་ནི་སྡིག་པ་ཆེན་པོ་བསགས་པར་འགྱུར་གྱི་མ་བཤིག་
པར་རང་བཞིན་གྱིས་ཞིག་པ་ནི་སྡིག་ཆེན་དུ་མི་འགྱུར་ཏེ། དཔེར་ན་སྲོག་ཆགས་
བསད་པས་སྲོག་གཅོད་ཀྱི་སྡིག་པར་འགྱུར་གྱི། མ་བསད་པར་རང་ཤི་བ་ནི་སྲོག་
གཅོད་ཀྱི་སྡིག་པར་མི་འགྱུར་བ་བཞིན་ནོ། །དེ་བས་ན་རང་བཞིན་དུ་ཞིག་པའི་སྡིག་
ཆེན་ཡིན་པར་གསུངས་པ་ཆོས་རྗེ་ཀུན་མཁྱེན་ངས་ནི་མ་མཐོང་ངོ༌། །ཁྱེད་རྣམས་
ཀྱིས་གསུང་རབ་གཟིགས་པ་དག་ལ་དེ་འདྲ་ཡོད་ན་སྟོན་པར་ཞུའོ། །གསུམ་ལྡན་
མར་བཅད་ཐམས་ཅད་རང་སྟོང་ཉིད་དུ་འདོད་པ་རྣམས་ཀྱིས་སངས་རྒྱས་ལ་སྐུར་བ་
བཏབ་པ་ལ་བརྟེན་ནས། དེའི་རྟེན་གསུམ་ལ་ཡང་བསྐུར་བ་འདེབས་པ་རྣམས་ནི།
མུ་སྟེགས་གཅེར་བུ་བའི་གྲུབ་མཐའ་དང་མཐུན་ཏེ། ལྷ་ལས་ཕུལ་བྱུང་གི་བསྟོད་པར།
གཅེར་བུ་ཀུན་དགའ་ར་བ་སོགས། །བཞེངས་པ་སྡིག་པའི་རྒྱུ་ཞེས་ཟེར། །ཐམས་ཅད་
མཁྱེན་པ་ཁྱོད་ཀྱི་ནི། །དེ་ཉིད་བསོད་ནམས་རྒྱུ་ཞེས་གསུངས། །ཞེས་སོགས་གསུངས་
སོ། །དེ་དག་ཆོས་པ་ཀུན་གྱིས་མཐོང་ཞིང་རྟོགས་ནས་རང་གཞན་ཐམས་ཅད་ལ་
ཕན་པ་བྱེད་པར་གྱུར་ཅིག ། །
གསུམ་པ་བསྟན་ཆོས་རྩོམ་པའི་མཇུག་སྨོན་ལ་ཚེ་རབས་ཐམས་ཅད་དུ་བསྟན་
འགྲོའི་དོན་བྱེད་ནུས་པར་སྨོན་པ་དང༌། ལོག་པར་བཤད་པ་དག་སྤོང་བར་སྨོན་པ་
- 243-



ཀུན་མཁྱེད་དགོངས་རྒྱན།།
དེབ་ཕྲེང་དང་པོ།
དང་གཉིས། དང་པོ་ནི། རྩ་བར། བདག་ནི་སྐྱེ་ཞིང་སྐྱེ་བ་ཐམས་ཅད་དུ། །ཞེས་པ་
ནས། སྡུག་གྲོགས་ཙམ་ཡང་བྱེད་པར་ཤོག །ཅེས་པའི་བར་ཤོ་ལོ་ཀ་གསུམ་བྱུང་། དེའི་
ཚིག་དོན་ནི། ཀུན་མཁྱེན་རྟོན་པ་བཞི་ལྡན་བདག་ནི་སྐྱེ་ཞིང་སྐྱེ་བའམ་ཚེ་རབས་ཐམས་
ཅད་དུ། ལུང་རྟོགས་ཀྱི་བསྟན་པ་རིན་པོ་ཆེ་ལེགས་པར་གསལ་བར་བྱེད་པར་གྱུར་
ཅིག གལ་ཏེ་ལུང་རྟོགས་ཀྱི་བསྟན་པ་གསལ་བར་བྱེད་པར་མ་ནུས་ནའང་བཤད་
སྒྲུབ་ལས་གསུམ་གྱི་བསྟན་པའི་ཁུར་ཆེན་འཁུར་བར་ཤོག །གལ་ཏེ་བསྟན་པའི་
ཁུར་ཆེན་འཁུར་བར་མ་ནུས་ནའང་སངས་རྒྱས་ཀྱི་བསྟན་པ་ལ་སེམས་འཁྲལ་རྒྱ་ཆེར་
བྱེད་པ་དང་མ་རྟོགས་པ་དང་ལོག་པར་རྟོགས་པ་སོགས་ཀྱིས་བསྟན་པ་རིན་པོ་ཆེ་
ཉམས་ཀྱི་དོགས་པ་ཡི་སྒོ་ནས་བསྟན་པ་ལ་བྱ་ར་ཙམ་ཡང་ལེགས་པར་བྱེད་པར་
ཤོག ཅེས་ཚེ་རབས་ཐམས་ཅད་དུ་བསྟན་པ་རིན་པོ་ཆེ་ལ་བྱ་བ་བྱེད་ནུས་པར་སྨོན་
པའོ། །ཡང་ནམ་མཁའ་ལྟར་ཁྱབ་པའི་དྲིན་ཅན་གྱི་ཕ་མར་གྱུར་བའི་སེམས་ཅན་
ཐམས་ཅད་ཀྱི་སྡུག་བསྔལ་ཕྲ་རགས་མ་ལུས་པ་ཐམས་ཅད་སེལ་བར་བྱེད་པར་ཤོག་
ཅིག གལ་ཏེ་སེམས་ཅན་དེ་དག་གི་སྡུག་བསྔལ་སེལ་བར་བྱེད་པར་མ་ནུས་ནའང་
སེམས་ཅན་ཐམས་ཅད་ཀྱི་སྡུག་བསྔལ་མ་ལུས་པ་མ་སྤངས་བར་དུ་དེ་དག་ལ་སྡུག་
གྲོགས་ཙམ་ཡང་བྱེད་པར་ཤོག་ཅིག ཅེས་ཚེ་རབས་ཀུན་ཏུ་འགྲོ་བའི་དོན་ལ་བརྩོན་
པར་སྨོན་པའོ། །
གཉིས་པ་ལོག་པར་བཤད་པ་དག་སྤོང་བར་སྨོན་པ་ནི། རྩ་བར། ངོ་བོ་ཉིད་
གསུམ་འདོད་དང་མི་འདོད་ལས། །ཞེས་པ་ནས། བདག་གཞན་ཀུན་གྱི་རྟག་ཏུ་སྤོང་
- 244 -



བཀའ་བསྡུ་བཞི་བའི་འགྲེལ་བ། ་
གྱུར་ཅིག །ཅེས་པའི་བར་ཤོ་ལོ་ཀ་གཉིས་དང་རྐང་བ་གཉིས་བྱུང་། དེའི་ཚིག་དོན་ནི།
གསུམ་ལྡན་མར་བཅད་ཁ་ཅིག་གིས། མཚན་ཉིད་ངོ་བོ་ཉིད་མེད་པ་དང༌། སྐྱེ་བ་ངོ་
བོ་ཉིད་མེད་པ་དང་། དོན་དམ་པ་ངོ་བོ་ཉིད་མེད་པ་གསུམ་འདོད་པ་དང་མི་འདོད་
ཀྱི་ཁྱད་པར་ལས་རིམ་བཞིན་སེམས་ཙམ་པ་དང་། དབུ་མར་བཞག་པའི་ལོག་པར་
བཤད་པ་བྱེད་པ་དང་། ཡང་ཀུན་གཞི་རྣམ་པར་ཤེས་པ་འདོད་པ་དང་མི་འདོད་པས་
སེམས་ཙམ་པ་དང༌། དབུ་མར་ སོ་སོར་བཞག་པའི་ལོག་པར་བཤད་པ་བྱེད་པ་
དང༌། ཡང་རྣམ་ཤེས་ཚོགས་བརྒྱད་འདོད་པ་དང་མི་འདོད་པའི་ཁྱད་པར་ལས་རིམ་
བཞིན་སེམས་ཙམ་པ་དང་དབུ་མར་བཞག་པའི་ལོག་བཤད་བྱེད་པ་དང་། ཡང་རིགས་
ཆད་འདོད་དང་མི་འདོད་པ་ལས་ཀྱང་རིམ་བཞིན་སེམས་ཙམ་པ་དང་དབུ་མར་བཞག་
པའི་ལོག་པར་བཤད་པ་བྱེད་པ་ལ་སོགས་པ་རྫོགས་ལྡན་ཆོས་དང་འགལ་བའི་
ལོག་པར་བཤད་པ་རྣམས་བདག་གཞན་ཀུན་གྱི་རྟག་ཏུ་སྤོང་གྱུར་ཅིག་ཅེས་པའོ། །
དེའི་དོན་བསྡུ་ན། གསུང་རབ་ཀྱི་གནད་ཟབ་མོ་མ་རྟོགས་པའི་གཞན་གྱི་འདོད་ལུགས་
ལོག་པར་བཤད་པ་རྣམས་སྤང་བར་གདམས་ཏེ་སྤོང་བར་སྨོན་པའོ། །འདིའི་སྐབས་
སུ་འདི་ཉིད་ཀྱི་འགྲེལ་བ་ཕྱོགས་མེད་རིས་མེད་ལས། དེ་ལྟར་ལེགས་པར་རྣམ་པར་
ཕྱེ་ནས་བསྟན་པ་ལ་སྐྱོན་མེད་པ་དང་སྐྱོན་ཡོད་པར་ལེགས་པར་རྟོགས་ལ། དེ་རྟོགས་
པས་དཔང་དུ་རུང་བ་དང་མི་རུང་བ་ལེགས་པར་རྟོགས་ཤིང་། དེ་ལྟར་རྟོགས་ནས་དཔང་
དུ་མི་རུང་བ་རྣམས་དོར་ཏེ། དཔང་དུ་རུང་བ་རྣམས་ལ་དད་གུས་དང་ཉམས་ལེན་
བྱས་ན་ཕ་ཆོས་དང་མཐུན་ཏེ། ཆོས་པ་རྣམས་ཀྱི་ཕ་ནི་སངས་རྒྱས་ཡིན། །དེ་ཡིས་
-245-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
གསུངས་པའི་ཆོས་ནི་ཕ་ཆོས་ཡིན། །དེ་ཕྱིར་མདོ་རྒྱུད་རྣམ་དག་ཐམས་ཅད་ནི། །
བདག་ཅག་རྣམས་ཀྱི་ཕ་ཆོས་ཡང་དག་ལགས། །ཕ་ཆོས་དེ་དག་བྲལ་བར་མ་གྱུར་
ཅིག །འཇིག་རྟེན་གྲགས་སྡེའི་ཕ་ཆོས་མེད་ཀྱང་བླ། །ཕ་ཆོས་མཆོག་དེ་ཀུན་གྱིས་
རྟོགས་གྱུར་ཅིག །ཕ་ཆོས་དེ་དང་མཐུན་ན་གཏན་དུ་ལེགས། །ཕ་ཆོས་དེ་དང་འགལ་
ན་གཏན་དུ་ཉེས། །དེ་ཕྱིར་མཐུན་པ་རྣམས་ལ་དད་གུས་བགྱིད། །འགལ་བ་རྣམས་
ལ་བདག་གཞན་བརྗེ་བ་བསྒོམ། །དགེ་བ་ཐམས་ཅད་བྱང་ཆུབ་ཆེན་པོར་བསྔོ། །
ཞེས་གསུངས་སོ། །
གསུམ་པ་མཇུག་གི་དོན་ནི། རྩ་བར། བཀའ་བསྡུ་བཞི་བའི་དོན་བསྟན་རྩིས་ཆེན་
པོ་ཞེས་པ་ནས། ཐམས་ཅད་ལ་ཕན་པར་གྱུར་ཅིག་ཅེས་པའི་བར་བྱུང་། དེའི་ཚིག་
དོན་ནི། གང་ཟག་རྣམས་ཀྱི་མ་རྟོགས་པ་དང་ལོག་པར་རྟོགས་པའི་དྲི་མའི་བློ་སྐྱོན་
གྱིས་སངས་རྒྱས་ཀྱི་བསྟན་པ་རྣམ་པར་དག་པ་ལ་སྐྱོན་བསྲེས་པ་དང་ལྷད་བཅུག་པ་
རྣམས་ལུང་རིགས་རྣམ་དག་གིས་བསལ་ནས། རྟག་ཆད་སྤྲོས་མཐའ་བྲལ་བའི་ལྟ་བ་
དང༌། ཞི་ལྷག་ཟུང་དུ་འཇུག་པའི་སྒོམ་པ་དང༌། སྤྱོད་པ་བླང་དོར་མ་ནོར་རྒྱལ་བའི་
བཀའ་བཞིན་སྒྲུབ་པའི་ཡང་དག་པའི་ལམ་ལ་འགོད་པ་ནི། བཀའ་བསྡུ་བའི་དོན་
ཡིན་ལ། སྔར་བཀའ་བསྡུ་བ་གསུམ་དགྲ་བཅོམ་པ་དུ་མས་བྱས་ཟིན་ནས་འདི་ནི་བཞི་
པའི་དོན་ལ་བསྟན་རྩིས་ཆེན་པོ་ཞེས་བྱ་བ་ཡིན་ཞིང་། དད་གུས་དང་། དག་སྣང་
དང༌། མ་ཕོད་པའི་གྲོས་འདེབས་དང་། ཞུ་འབུལ་དང༌། བྱམས་སྙིང་རྗེ་ཆེན་པོའི་
ཕྱོགས་མེད་རིས་མེད་དུ་གནས་ཀྱི་གང་གི་ཡང་ཕྱོགས་སུ་ལྷུང་བ་མེད་པའི་ཕྱིར། ཕྱོགས་
- 246 -



བཀའ་བསྡུ་བཞི་བའི་འགྲེལ་བ།
མེད་རིས་མེད་ཅེས་བྱའོ། །སྔར་གྱི་བཀའ་བསྡུ་བ་རྣམས་ནི། དགྲ་བཅོམ་པ་མང་པོ་
འདུས་པར་གྲགས་མོད། འདིར་དགྲ་བཅོམ་དུ་འདུས་ཞེ་ན། དགྲ་བཅོམ་ཆེན་པོ་སངས་
རྒྱས་བཅོམ་ལྡན་འདས་ཀྱི་རྫོགས་ལྡན་གྱི་ཆོས་མཆོག་རྣམས་སུ་འདིའི་དོན་རབ་ཏུ་
གསལ་བར་སྟོན་པའི་ལུང་ཟབ་མོ་སྟོང་ཕྲག་མང་པོ་གདའ་བ་དེ་རྣམས་དགྲ་བཅོམ་
ཆེན་པོ་དང་མཚུངས་པར་གདའ་བས་དེའི་ལུང་བཞིན་བསྡུས་པའོ། །ཕྱིའི་བསྡུས་པ་
རྣམས་ཀྱིས་ཀྱང་དེ་བཞིན་དུ་མཛད་པར་ཞུ་ཞིང་། ལུང་གི་དགོངས་པ་ལེན་པ་ལ་མ་
མཐུན་ན། སངས་རྒྱས་ཉིད་ཀྱི་རང་འགྲེལ་རྣམས་དཔང་དུ་མཛད་པར་ཞུ། ཞེས་ཆོས་
རྗེ་ཀུན་མཁྱེན་ཉིད་ཀྱིས་གསུངས་ལ། ཡང་གསུངས་རྒྱུན་ལ་བཀའ་བསྡུ་བཞི་བའི་
བསྟན་བཅོས་མཛད་པའི་ཚེ་ཕྱོགས་ཀྱི་དགེ་བཤེས་དུ་མས་སྔར་བཀའ་བསྡུ་བ་རྣམས་
ལ་དགྲ་བཅོམ་ལྔ་བརྒྱ་སོགས་དཔང་པོར་ཡོད་ལ་བཀའ་བསྡུ་བཞི་བ་ལ་དཔང་པོར་
དགྲ་བཅོམ་དུ་ཡོད་ཞུས་པའི་ལན་ཏུ། ད་ལན་བཀའ་བསྡུ་བཞི་བ་ལ་དཔང་པོར་དགྲ་
བཅོམ་པ་ཆེན་པོ་སངས་རྒྱས་བཅོམ་ལྡན་འདས་ཀྱིས་མཛད་པའི་བསྟན་ཆོས་ལྔ་བརྒྱ་
དཔང་པོར་ཡོད་ཅེས་གསུངས་པར་གྲགས་སོ། །དེ་ལྟ་བུའི་བསྟན་བཅོས་ཆེན་པོ་འདི་
ནི་དཔལ་ལྡན་བླ་མ་དམ་པ་བསོད་ནམས་རྒྱལ་མཚན་དཔལ་བཟང་པོས་གནང་སྦྱིན་
བཟང་ལ་མང་བ་མཛད་དེ་འདི་ལྟ་བུའི་བསྟན་བཅོས་མང་དུ་རྩོམས་ཤིག་ཅེས་གསུངས་
པ་ལ་བརྟེན་ནས། རྟོན་པ་བཞི་ལྡན་དོལ་པོ་པ་ཤེས་རབ་རྒྱལ་མཚན་གྱིས་སྦྱར་བ་
རེ་ཞིག་རྫོགས་སོ། །བསྟན་བཅོས་འདིས་བསྟན་པ་དང་སེམས་ཅན་ཐམས་ཅད་ལ་
ཕན་པར་གྱུར་ཅིག། །ཅེས་སྨོན་པའོ།། དེ་ལྟར་ཀུན་མཁྱེན་ཆོས་རྗེ་དོལ་པོ་པ་ཤེས་
- 247-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
རབ་རྒྱལ་མཚན་དཔལ་བཟང་པོས་ངེས་གསང་གཞན་སྟོང་དབུ་མ་ཆེན་པོའི་ཤིང་
རྟའི་སྲོལ་གངས་ལྗོངས་འདིར་ཆེས་ཆེར་ཕྱེ་བ་དེ་ཡང་ཀུན་མཁྱེན་རང་ཉིད་ཀྱིས་
གཞུང་ལུགས་ཆེན་པོ་ལ་ཐོས་བསམ་བྱས། གདམས་ངག་ཟབ་མོ་ལ་ཉམས་ལེན་
བྱས་ནས་ཉམས་རྟོགས་ཀྱི་འབྲས་བཟང་སྨིན། ངེས་དོན་གྱི་མདོ་རྒྱུད་དུ་མ་ཁུངས་
སུ་བྱས་ནས་གསུངས་པ་ཡིན་ཏེ། ཆོས་རྗེ་ཀུན་མཁྱེན་རང་ཉིད་ཀྱིས་བཀའ་སྩལ་བ་
འདི་ལྟར། ཇི་སྐད་དུ། མ་རྟོགས་པའི་རྒྱུ་ནི། བློ་གྲོས་དམན་པ་དང་། དམ་པའི་གདམས་
ངག་དང་བྲལ་བ་དང་། སྒོམ་པའི་ཉམས་རྟོགས་མེད་པ་དང༌། ང་རྒྱལ་དང་། རློམས་
པའི་ཁེངས་པ་དང་། སྐྱོ་མ་སྔ་བཙན་དང་། ཁ་མང་ཉུང་གི་བདེན་རྫུན་དུ་འཇོག་པ་ལ་
སོགས་པ་ཡིན་མོད་ཀྱི་བདག་གིས་ནི་དང་པོར་གཞུང་ལུགས་ཆེན་པོ་རྣམས་ལ་མང་
དུ་ཐོས་པ་བགྱིས་ཤིང༌། དེ་ནས་རྒྱ་བོད་ཀྱི་གདམས་ངག་ཟབ་པར་གྲགས་པ་རྣམས་
ལ་ཉམས་ལེན་བགྱིས་ནས། སོ་སོའི་ཉམས་རྟོགས་ཀྱང་ཐད་ཀ་ཐད་ཀར་སྐྱེས་ལ། དེ་
ནས་རྩ་རྒྱུད་ཆེན་པོ་རྣམས་ཀྱི་ངེས་དོན་དཔལ་ལྡན་ཀ་ལ་པའི་གདམས་ངག རིགས་
ལྡན་ས་བཅུ་བ་རྣམས་ཀྱི་སྙིང་གཏམ་ཟབ་མོ་ཐུན་མོང་མ་ཡིན་པ་དང་མཇལ་བའི་བྱིན་
རླབས་ཅུང་ཟད་ཞུགས་པ་ལ་བརྟེན་ནས། བདག་འཛིན་ཅན་གྱི་པཎྜི་ཏ་རྣམས་དང་།
ཉམས་རྟོགས་ཅན་གྱི་སྒོམ་ཆེན་པ་ཕལ་དང་། གསང་སྔགས་འཛིན་པ་ཆེན་པོར་རློམ་
པ་ཕལ་གྱིས་མ་རྙེད་མ་རྟོགས་ལ་ཁུངས་མ་ཆོད་པའི་གནད་ཟབ་མོ་མང་དུ་རྙེད་ཅིང་།
རྟོགས་པ་བཟང་པོ་ནང་ནས་རྡོལ་བའི་ཕྱིར། ཉམས་རྟོགས་ཅན་གྱི་སྒོམ་ཆེན་པ་ཕལ་
དང༌། གསག་སྔགས་འཛིན་པ་ཆེན་པོར་རློམ་པ་རྣམས་མ་ཟད་དོན་འདི་ལ་སངས་
-248 -



བཀའ་བསྡུ་བཞི་བའི་འགྲེལ་བ། །
རྒྱས་ཀྱིས་ཀྱང་ངེས་པར་བཟློག་པར་མི་སྤྱོད་ཅིང་། ཐེ་ཚོམ་དྲི་རྒྱུ་མེད་པའི་ངེས་ཤེས་
ཁྱད་པར་ཅན་མཆིས་པའི་ཕྱིར་རོ། །ཅི་སྟེ་ཡང་ངེས་ཤེས་དེ་ཀུན་རབ་རིབ་མུན་སྒོམ་
མམ་ལོག་་ཤེས་ཡིན་གྱི་ཤེས་བྱེད་ཀྱི་ལུང་ཡང་དག་མེད་དོ་སྙམ་ན་མེད་པ་མ་ཡིན་ཏེ།
ས་བཅུ་གཉིས་པ་རྣམས་དང་། ས་བཅུ་བ་རྣམས་དང་། ཀླུ་སྒྲུབ་ཡབ་སྲས་དང་། ནཱ་རོ་
པཎ་ཆེན་ལ་སོགས་པ་མཁས་གྲུབ་དམ་པ་རྣམས་ཀྱི་ལུང་གསལ་བོ་རིགས་པ་དང་
བཅས་ཤིང་མན་ངག་དང་བཅས་པ་ཤིན་ཏུ་མང་བར་ཡོད། ཅེས་དང་། ཡང་འདི་རྣམས་
ལ་གསང་བ་ཟབ་མོ་ཐུན་མོང་མ་ཡིན་པའི་གདམས་ངག་ཏུ་བདོག་པས། དེ་རྣམས་
བློར་ཤོང་བ་ལ་ཐོས་པ་དང་། བསམ་པ་དང་། བསྒོམ་པ་ལས་བྱུང་བའི་ཤེས་རབ་ཀྱི་
ནོར་གྱི་ཕྱུག་ཅིང་ཕྱོགས་ཞེན་དང་སྐྱོ་མ་སྔ་བཙན་ལ་སོགས་པའི་གཅུང་ནད་དང་བྲལ་
ལ། ཁ་མང་ཉུང་གི་བདེན་རྫུན་དུ་འཇོག་པ་ལ་སོགས་པ་ལུགས་ངན་པའི་གདོན་ལས་
གྲོལ། ཞེས་དང་། སངས་རྒྱས་བཅོམ་ལྡན་འདས་དང་། རིགས་གསུམ་མགོན་པོ་དང་།
རྡོ་རྗེ་སྙིང་པོ་དང༌། མགོན་པོ་བྱམས་པ་ལ་སོགས་པ་ས་བཅུའི་དབང་ཕྱུག་དམ་པ་
རྣམས་དང་། འཕགས་པ་ཐོགས་མེད་དང་། བྲམ་ཟེ་ཆེན་པོ་ས་ར་ཧ་པ་དང་། ནཱ་རོ་
པཎ་ཆེན་ལ་སོགས་པ་ཤིང་རྟ་ཆེན་པོ་རྣམས་དང་། མཁས་གྲུབ་དམ་པ་རྣམས་ཀྱི་བཞེད་
པ་དཔང་དུ་བྱས་པའི་ཕྱིར་དང་། དེ་རྣམས་ཀྱི་དགོངས་པ་ཇི་ལྟ་བ་བཞིན་ལེགས་པར་
ཁུང་དུ་ཆུད་ནས་སྒྲོ་སྐུར་སྤངས་ཏེ་བྲིས་པའི་ཕྱིར་རོ། །ཞེས་སོགས་གསུངས་པའི་ཕྱིར་
རོ། །དེ་དག་གིས་ཀུན་མཁྱེན་ཇོ་ནང་བ་ཤེསརབ་རྒྱལ་མཚན་དང་། ཐམས་ཅད་མཁྱེན་
པ་ཏཱ་ར་ནཱ་ཐའི་གསུང་མཆོག་རྣམས་ལ་བརྟེན་ནས་བཀའ་བསྡུ་བཞི་བའི་བསྟན་བཅོས་
ས་བཀའ་བ
- 249 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཀྱི་ཚིག་དོན་ཅུང་ཟད་བཤད་ཟིན་ཏོ། །
སྨྲས་པ།
རྒྱལ་བསྟན་སྤྱི་དང་ཀུན་མཁྱེན་ཇོ་ནང་བའི། །
ངེས་གསང་དབུ་མའི་མདོ་སྔགས་བསྟན་པ་དང་། །
ཕྲད་པའི་སྐལ་བཟང་རྨད་དུ་བྱུང་སྙམ་དུ། །
འཆད་རྩོད་རྩོམ་པའི་སྙིང་པོ་ལེན་ལ་བྲེལ། །
ཐུབ་བསྟན་ཀུན་གསལ་སྟོང་བའི་མཁའ་ཁམས་དབྱིངས། །
ལྟ་ངན་ཆུ་འཛིན་སྟུག་པོས་མི་སྣང་བ། །
ལུང་རིགས་བསྐལ་བའི་རླུང་གིས་རབ་བསལ་ནས། །
རྫོགས་ལྡན་ཆོས་ཀྱི་འོད་སྟོང་གཟི་འོད་འབར། །
བདག་བློ་དམན་པའི་རང་བཟོ་སྤངས་བྱས་ནས། །
རྟོན་པ་བཞི་ལྡན་ཀུན་མཁྱེན་ཡབ་སྲས་དང་། །
རྗེ་བཙུན་ཀུན་དགའ་སྙིང་པོའི་གསུང་ཇི་བཞིན། །
ལུང་རིགས་ཞིབ་མོའི་ལེགས་བཤད་སྒྲ་བརྒྱ་འབར། །
-250 -



བཀའ་བསྡུ་བཞི་བའི་འགྲེལ་བ། །
རྒྱལ་བསྟན་ཟབ་རྒྱས་ཕྲ་ཞིང་རྟོགས་པར་དཀའ། །
བདག་ནི་བློ་གྲོས་ཉམ་ཆུང་སྦྱངས་བའང་དམན། །
མ་བཤད་ལོག་པར་བཤད་པ་མཆིས་སྲིད་ན། །
བརྩེ་ལྡན་དོལ་པོ་པ་ལ་བཟོད་པར་གསོལ། །
འདིར་འབད་ལེགས་བཤད་དགེ་ཚོགས་ཇི་སྙེད་ཀྱིས། །
ནམ་མཁའི་མཐའི་གཏུགས་གྱུར་བའི་མ་རྣམས་ཀུན། །
རྫོགས་ལྡན་ཆོས་ཀྱི་དགོངས་དབྱིངས་མངོན་གྱུར་ཞིང་། །
དོན་དམ་སྐུ་བཞིའི་རྒྱལ་བའི་གནས་ཐོབ་ཤོག །
བདག་ཀྱང་དེང་ནས་ཚེ་རབས་ཐམས་ཅད་དུ། །
ངེས་དོན་དབུ་མའི་ལྟ་དང་མི་འབྲལ་ཞིང་། །
ཐུབ་པའི་བསྟན་པ་ཕྱོགས་བཅུར་སྤེལ་བ་དང་། །
རྒྱལ་བ་རྣམས་ཀྱི་ཆོས་ཀུན་འཛིན་གྱུར་ཅིག །
སྤྱན་རས་གཟིགས་མགོན་བསྟན་སྲུང་སྐུར་བཞེངས་པའི། །
དཔལ་ལྡན་དྲཀཱད་མགོན་པོ་འཁོར་བཅས་ཀྱིས། །
ངེས་དོན་སྙིང་པོ་གསང་ཆེན་ཟབ་མོའི་བསྟན། །
- 251 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཕྱོགས་ཀུན་དར་རྒྱས་ཡུན་རིང་གནས་པར་མཛོད། །
ཅེས་བཀའ་བསྡུ་བཞི་པའི་འགྲེལ་བ་ལུང་རིགས་གཏེར་མཛོད་ངེས་གསང་ཀུན་
གསལ་ཐུབ་བསྟན་མཛེས་རྒྱན་ཞེས་བྱ་བ་འདི་ནི། སྔར་མཁན་འཇམ་དཔལ་བློ་གྲོས་
ཀྱིས་བསྐུལ་བ་དང་། ཁྱབ་བདག་རྡོ་རྗེ་འཆང་བླ་མ་གསལ་ལྡན་རྒྱ་མཚོ་ནས་གཞན་
སྟོང་ཞིག་འབྲི་དགོས་ཞེས་བཀས་བསྐུལ་བ་དང་། རྗེས་ནས་ཡང་པོ་ཏ་ལའི་མཚོན་
རྟགས་བཅས་པའི་སྒོར་ལྔ་བཅུ་དར་བཅས་གནང་བ་ལ་བརྟེན་ནས། འབྲས་རབ་
འབྱམས་པའི་མིང་ཙམ་འཛིན་པ་ངག་དབང་དངོས་གྲུབ་དཔལ་ལམ་ མིང་གཞན་
དབྱངས་ཅན་ངག་གི་རོལ་མཚོས་མདོ་ལིའི་རྡོ་ཁ་དགོན་ངེས་དོན་ཆོས་འཁོར་གླིང་ནས་
སྤྱི་དོན་རིན་ཆེན་སྒྲོན་མེ་སོགས་དཔེ་ཁྲིད་ཀྱི་ཞར་ལ། རབ་གནས་ས་སྐྱོང་ཞེས་པ་
ཤིང་བྱ་ལོའི་མཆུ་ཟླ་བའི་ཡར་ངོའི་དགའ་བ་དང་པོའི་ཚེས་ལ་མཇུག་རྫོགས་པར་
བྲིས་པའོ། །འདིས་ཀྱང་རྒྱལ་བསྟན་སྤྱི་དང་ཁྱད་པར་ངེས་གསང་གཞན་སྟོང་དབུ་མ་
ཆེན་པོ་ཕྱོགས་ཀུན་དར་རྒྱས་ཡུན་རིང་དུ་གནས་པར་གྱུར་ཅིག ། དགེའོ། ། མངྒ་
ལཾ།། །།
-252 -



མཁྱེན་གསུམ་རྣམ་དབྱེ་པདྨོ་འབྱེད་པའི་ཉི་ཟེར།
༄༅།།མཁྱེན་གསུམ་རྣམ་དབྱེ་པདྨོ་འབྱེད་པའི་ཉི་ཟེར་
ཞེས་བྱ་བ་བཞུགས་སོ།།
༄༅།། དྲིན་ཅན་བླ་མ་དབྱེར་མེད་འཇམ་པའི་དབྱངས། ། སྤྱི་བོར་བསྟེན་
བཞིན་མཁྱེན་གསུམ་རྣམ་པ་དབྱེ། །གཞི་ཤེས་པ་ཡི་རྣམ་པ་ཉེར་བདུན་ནི། །མེད་
པ་༡མི་སྐྱེ་༢དབེན་པ་ ༣མི་རྫི་བ་༤། །གནས་མེད་༥ནམ་མཁའ་༦བརྗོད་མེད་༧་མིང་
མེད་པ་ར། །འགྲོ་མེད་༩་མི་འཕྲོགས་༡༠་མི་ཟད་༡༡་སྐྱེ་བ་མེད་༡༢། །བྱེད་པ་པོ་
མེད་༡ ༣་ཤེས་པ་པོ་མེད་དང་༡༤། །འཕོ་བ་པོ་མེད་༡༥་འདུལ་བ་པོ་མེད་པ་༡༦། །
ངོ་བོ་ཉིད་མེད་༡༧་མ་སྐྱེས་༡༨་མ་འགགས་པ་༡༩། །བཟོད་མ་ནས་ཞི་༢༠་རང་བཞིན་
མྱ་ངན་འདས་༢༡། །ཀུན་ནས་ཉོན་མེད་༢༢་རྣམ་པར་བྱང་བ་མེད་༢༣། །གོས་པ་
མེད་པ་༢༤་སྤྲོས་པ་མེད་ཉིད་དང་༢༥། །རློམ་མེད་༢༦་མི་གཡོ་༢༧་བ་ཡི་རྣམ་པ་
ཡིན། །ལམ་ཤེས་པ་ཡི་རྣམ་པ་སོ་དྲུག་ནི། །འདོད་ཆགས་བྲལ་བ་༢ར་མི་གནས་
༢༩་ཞི་བ་༣༠་དང་། །འདོད་ཆགས་༣༡་ཞེ་སྡང་༣༢་གཏི་མུག་མེད་པ་དང་༣༣། །
ཀུན་ནས་ཉོན་མོངས་མེད་པ་༣༤་སེམས་ཅན་མེད་༣༥། །ཚད་མེད་༣༦་མཐའ་གཉིས་
མ་འབྲེལ་༣༧་ཐ་མི་དད་༣༨། །མཆོག་འཛིན་མེད་པ་༣༩་རྣམ་པར་མི་རྟོག་པ་༤༠། །
གཞལ་མེད་༤༡་ཆགས་པ་མེད་པ་༤ ༢་མི་རྟག་དང་༤ ༣། །སྡུག་བསྔལ་༤ ༤་སྟོང་བ་
༤༥་གང་ཟག་བདག་མེད་པ་༤༦། །ཚད་མ་མེད་དང་༤༧་སྟོང་ཉིད་བཅུ་དྲུག་ནི། །
-253-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ནང་སྟོང་༤ ར་ཕྱི་སྟོང་༤༩་ཕྱི་ནང་སྟོང་བ་ཉིད་༥༠། །སྟོང་བ་ཉིད་སྟོང་(༡་ཆེན་པོ་སྟོང་
བ་ཉིད་༥༢། །དོན་དམ་སྟོང་བ་༥༣་འདུས་བྱས་སྟོང་བ་ཉིད་(༤ ། །འདུས་མ་བྱས་སྟོང་
༥༥་མཐའ་ལས་འདས་པ་སྟོང་(༦།། ཐོག་མཐའ་མེད་སྟོང་༥༧་དོར་མེད་སྟོང་བ་ཉིད་
༥ར། །རང་བཞིན་སྟོང་དང་༥༩་ཐམས་ཅད་སྟོང་པ་དང་༦༠། །རང་གི་མཚན་ཉིད་
སྟོང་ཉིད་༦༡་མི་དམིགས་སྟོང་༦༢། །དངོས་པོ་མེད་པའི་ངོ་བོ་ཉིད་སྟོང་བ་༦༣། །
ལམ་ཤེས་ཉིད་ཀྱི་རྣམ་པ་སོ་དྲུག་གོ །རྣམ་མཁྱེན་རྣམ་པ་བརྒྱ་རྩ་བཅུ་རྣམས་ནི། །
ལུས་༦༤་ཚོར་༦༥་སེམས་༦༦་ཆོས་དྲན་པ་ཉེར་བཞག་པ་༦༧། །དགེ་ཆོས་མ་སྐྱེས་
རྣམས་བསྐྱེད་པར་སྐྱེས་པ་སྲུང་༦༩། །མི་དགེ་མ་སྐྱེས་མི་སྐྱེད་༧༠་སྐྱེས་པ་སྤངས་
༧༡། །འདུན་པ་༧༢་བརྩོན་འགྲུས་༧༣་སེམས་༧༤་དཔྱོད་རྫུ་འཕྲུལ་རྐང་༧༥། །དད་
༧༦་བརྩོན་༧༧་དྲན་༧༨་ཏིང་༧༩་ཤེས་རབ་དབང་པོ་དང་༨༠། །དད་༨༡་བརྩོན་༨༢་
དྲན་༨ ༣་ཏིང་༨༤ ་ཤེས་རབ་སྟོབས་དག་དང་༨༥། །དྲན་༨༦་ཆོས་རབ་ཏུ་རྣམ་འབྱེད་
༨༧་བརྩོན་འགྲུས་༨༨་དང་། །ཤིན་སྦྱངས་༨༩་དགའ་༩༠་ཏིང་༩༡་བཏང་སྙོམས་ཡན་
ལག་༩༢་བདུན། །ཡང་དག་ལྟ་བ་༩༣་རྟོགས་པ་༩༤་ངག་༩༥་ལས་མཐའ་༩༦། །འཚོ་
བ་༩༧་བརྩོལ་བ་༩ར་དྲན་པ་༩༩་ཏིང་ངེ་འཛིན་༡༠༠།། སྟོང་བ་༡༠༡་མཚན་མ་༡༠༢་
སྨོན་མེད་རྣམ་ཐར་༡༠༣་གསུམ། །གཟུགས་ཅན་གཟུགས་ལྟ་༡༠ ་གཟུགས་མེད་
གཟུགས་ལྟ་དང་༡༠༥། །སྡུག་པའི་རྣམ་ཐར་༡༠༦་སྤྲུལ་བའི་ལམ་རྣམ་གསུམ། །ནམ་
མཁའ་མཐའ་ཡས་༡༠༧་རྣམ་ཤེས་མཐའ་ཡས་དང་༡༠༨། །ཅི་ཡང་མེད་དང་༡༠༩་
སྲིད་རྩེ་༡༡༠་འགོག་རྣམ་ཐར་༡༡༡། །མཐོང་ཆོས་བདེ་བར་གནས་པའི་ལམ་ལྔ་ཡིན། །
བསམ་གཏན་དང་པོ་༡༡༢་གཉིས་༡༡ ༣་གསུམ་༡༡༤་བཞིའི་སྙོམས་འཇུག་༡༡༥། །
ནམ་མཁའ་མཐའ་ཡས་༡༡༦་རྣམ་ཤེས་མཐའ་ཡས་དང་༡༡༧། །ཅི་ཡང་མེད་དང་
- 254 -



མཁྱེན་གསུམ་རྣམ་དབྱེ་པདྨོ་འབྱེད་པའི་ཉི་ཟེར།
༡༡༨་སྲིད་རྩེ་༡༡༩་འགོག་སྙོམས་འཇུག་༡༢༠། །འདས་ལམ་དགུ་ཡིན་སྡུག་བསྔལ་
༡༢༡་ཀུན་འབྱུང་༡༢༢་དང་། །འགོག་༡༢ ༣་ལམ་ཆོས་བཟོད་སྤོང་པའི་ལམ་༡༢༤་
བཞི་དང་། །སྦྱིན་པ་༡༢༥་ཚུལ་ཁྲིམས་༡༢༦བཟོད་པ་༡༢༧་བརྩོན་འགྲུས་དང་༡༢༨། །
བསམ་གཏན་༡༢༩་ཤེས་རབ་༡༣༠་ཐབས་དང་༡ ༣༡ སྨོན་ལམ་༡ ༣༢་སྟོབས་༡ ༣ ༣། །
ཡེ་ཤེས་ཕར་ཕྱིན་༡༣༤ ་སངས་རྒྱས་ལམ་རྣམ་བཅུ། །གནས་དང་གནས་མིན་༡༣་
ལས་དང་རྣམ་སྨིན་༡༣༦་དང་། །མོས་པ་སྣ་ཚོགས་༡༣༧་ཁམས་ཀྱི་རབ་དབྱེ་དང་
༡༣༨། །དབང་བོ་མཆོག་དམན་༡༣༩་ཐམས་ཅད་འགྲོ་བའི་ལམ་༡༤༠། །ཀུན་བྱང་
༡༤༡་སྔོན་གནས་རྗེས་དྲན་༡༤ ༢་འཆི་འཕོ་སྐྱེ་༡༤ ༣། །ཟག་པ་ཟད་པ་མཁྱེན་པའི་
སྟོབས་༡༤༤་རྣམ་བཅུ། །རྟོགས་པ་ཕུན་ཚོགས་༡༤༥་བར་ཆད་ཚེས་བསྟན་པ་༡༤༦། །
ངེས་འབྱུང་ལམ་བསྟན་༡༠༌ ༧་སྤངས་རྫོགས་མི་འཇིགས་༡༤ ར་བཞི། །ཆོས་༡༤༩་
དོན་༡༥༠་ངེས་ཚིག་༡༥༡་སྤོབས་སོ་སོར་༡༥༢། །སོ་སོར་རིག་བཞིའི་སྐུ་ལ་འཁྲུལ་
མི་མངའ་༡༥༣། །གསུང་ལ་ཅ་ཅོ་མེད་པ་༡༥༤་དྲན་ཉམས་མེད་༡༥༥། །ཐུགས་ནི་
ཉམས་པར་མ་བཞག་པ་ནི་མེད་༡༥༦། །ཐ་དད་འདུ་ཤེས་མེད་དང་༡༥༧་མ་བརྟགས་
པའི། །བཏང་སྙོམས་མི་མངའ་༡༥༨་སྤྱོད་པའི་བསྡུས་པ་དྲུག །འདུན་༡༥༩་བརྩོན་
༡༦༠་དྲན་༡༦༡་ཏིང་༡༦༢་ཤེས་རབ་༡༦༣་རྣམ་གྲོལ་ལས། །ཉམས་མེད་པ་༡༦༤ ་
སྟེ་རྟོགས་པའི་བསྡུས་ པ་དྲུག །སྐུ་ ༡༦༥་གསུང་༡༦༦་ཐུགས་༡༦༧་འཕྲིན་ཡེ་ཤེས་
སྔོན་འགྲོ་ཞིང་། །རྗེས་སུ་འབྲིང་སྟེ་འཕྲིན་ལས་ བསྡུས་ པ་ གསུམ། །འདས་ ༡༦ར་
དང་ མ་ འོངས་ ༡༦༩་ད་ལྟ་ཆགས་ ཐོགས་མེད་༡༧༠ ། །ཡེ་ཤེས་མངའ་སྟེ་ཡེ་ཤེས་
ཀྱིས་བསྡུས་གསུམ། །དེ་དག་མ་འདྲེས་ཆོས་ནི་བཅོ་བརྒྱད་དང༌། །དེ་བཞིན་༡༧༡་
རང་བྱུང་༡༧ ༢་སངས་རྒྱས་རྣམ་པ་༡༧༣་སྟེ། །མཁྱེན་གསུམ་རྣམ་བསྡོམ་བཅུ་ཕྲག་
- 255 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
བཅུ་བདུན་དང་། །གསུམ་གྱི་རྣམ་པའི་དབྱེ་བའི་གྲངས་ཉིད་དོ། ། །
ཞེས་མཁྱེན་གསུམ་རྣམ་དབྱེ་པདྨོ་འབྱེད་པའི་ཉི་ཟེར་ཞེས་བྱ་བ་འདི་ནི་དངོས་
གྲུབ་དཔལ་ནས་རང་ལོ་ཉེར་གཅིག་པ་ལ་ངེས་དོན་རྟག་བརྟན་བཤད་སྒྲུབ་འཕེལ་
རྒྱས་གླིང་ནས་བྲིས་པའོ། །འདི་བྲིས་དགེ་བས། །མཁྱེན་གསུམ་རྣམ་པ། །སྦྱོར་བ་
གཅིག་གིས། །ཉམས་སུ་ལེན་ཤོག། །།
- 256-



ངེས་གསང་ཀུ་མུད་འབྱེད་པའི་ཟླ་ཟེར།
༄༅།།ངེས་གསང་ཀུ་མུད་འབྱེད་པའི་ཟླ་ཟེར་
ཞེས་བྱ་བ་བཞུགས་སོ།།
ན་མོ་གུ་རུ་མུ་ནཱིནཱ་ཡ།
དོན་དམ་འོད་གསལ་ཆོས་སྐུའི་རང་བཞིན་དབྱིངས། །
དོན་དམ་ཡེ་ཤེས་རྣམ་ཀུན་གཟིགས་པའི་དབྱིངས། །
དོན་དམ་སྤྲོས་བྲལ་རྣམ་ཀུན་མཆོག་ལྡན་དབྱིངས། །
དོན་དམ་བདེ་གཤེགས་སྙིང་པོ་རྒྱལ་གྱུར་ཅིག །
སྔོན་ཆད་མཁས་པའི་མ་བརྗོད་འདིར་མི་ནུས། །
སྡུད་དང་ཚིག་སྦྱོར་རྣམ་དབྱེ་མཁས་མི་རློམ། །
མདོ་རྒྱུད་དགོངས་དོན་མཐར་ཐུག་ངེས་གསང་གནད། །
ཉུང་གསལ་རབ་རིབ་མིན་འདི་བརྗོད་ལ་བྲེལ། །
དེ་ལ་འདིར་གང་བརྗོད་པར་བྱ་བ་ནི་མི་མཇེད་འཇིག་རྟེན་གྱི་ཞིང་འདིར་གྲུབ་
པའི་མཐའ་ཇི་སྙེད་ཅིག་མཆིས་པ་ལས་མཉམ་མེད་ཤཱཀྱ་སེངྒེའི་རིང་ལུགས་གྲུབ་མཐའ་
བཞིའི་ཡ་གྱལ་མཐའ་བྲལ་དབུ་མའི་གྲུབ་མཐའ་འདི་ཉིད་ཁྱད་པར་དུ་འཕགས་པ་
ཡིན་ལ། དེ་ལ་ཡང་ནང་གསེས་ཀྱི་དབྱེ་བ་དུ་མ་ཡོད་པ་ལས་ཆེས་མཆོག་ཏུ་གྱུར་བ་
- 257-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ནི། མདོ་སྡེ་ལང་ཀར་གཤེགས་པ་ལས། སེམས་ཙམ་ལ་ནི་རྟེན་ནས་སུ། །ཕྱི་རོལ་
དོན་ཡང་མི་བརྟག་གོ །སྣང་བ་མེད་པ་ལ་བརྟེན་ནས། །སེམས་ཙམ་ལས་ནི་འདའ་
བར་བྱ། །ཡང་དག་དམིགས་པ་ལ་བརྟེན་ནས། །སྣང་བ་མེད་ལས་འདའ་བར་བྱ། །
རྣལ་འབྱོར་སྣང་བ་མེད་གནས་ན། །ཐེག་པ་ཆེན་པོ་མི་མཐོང་ངོ༌། །ཞེས་གསུངས་
པ་ལྟར། དུས་གསུམ་རྒྱལ་བ་ཐམས་ཅད་ཀྱིས་མགྲིན་གཅིག་ཏུ་ཡང་ཡང་བསྔགས་
པའི་གཞན་སྟོང་དབུ་མ་ཆེན་མོ་ངེས་གསང་བླ་ན་མེད་པའི་ལྟ་གྲུབ་འདི་ཉིད་ཡིན་
པས། དེ་འཆད་པ་ལ། །
ངེས་དོན་དབུ་མ་ཆེན་པོའི་ལྟ་གྲུབ་ཀྱི་རྣམ་བཞག་དང༌། དེ་ལ་རྩོད་སྤོང་
གཉིས་ལས། དང་པོ་ནི། སྟོན་པ་ཐུགས་བརྩེ་བ་དང་ལྡན་པ་དེ་ཉིད་ཀྱིས་དེ་བཞིན་
གཤེགས་པའི་སྙིང་པོ་སྟོན་པའི་ངེས་དོན་མདོ་བཅུ་སོགས་ཀྱི་སྒོ་ནས་ལྟ་གྲུབ་འདི་
ཉིད་ལེགས་པར་གསུངས་ཤིང་། དེ་ཡང་ཆེས་མཆོག་ཏུ་གྱུར་བ་དང་།ངེས་པའི་དོན་
ཡིན་པར་ཡང་གསུངས་ཏེ།མདོ་སྡེ་དགོངས་པ་ངེས་འགྲེལ་ལས། ཆོས་ཀྱི་འཁོར་ལོ་
བསྐོར་བ་འདི་ནི་བླ་ན་མ་མཆིས་པ། སྐབས་མ་མཆིས་པ། ངེས་པའི་དོན་ལགས་ཏེ།
རྩོད་པའི་གཞིའི་གནས་སུ་གྱུར་བ་མ་ལགས་སོ། །ཞེས་དང་། རྔ་བོ་ཆེའི་མདོ་ལས།
བཅོམ་ལྡན་འདས་ཐེག་པ་ཆེན་པོ་ལ་ཡང་སྟོང་བ་ཉིད་ཀྱི་དོན་སྟོན་པའི་མདོ་མང་དུ་
མཆིས་ལགས་སོ། །བཅོམ་ལྡན་འདས་ཀྱིས་བཀའ་སྩལ་བ་སྟོང་བ་ཉིད་སྟོན་པ་གང་
ཅི་ཡང་རུང་བ་དེ་ཐམས་ཅད་དགོངས་པ་ཅན་དུ་རིག་པར་བྱ་ལ་བླ་ན་མེད་པའི་མདོ་
འདི་ལྟ་བུ་འདི་དག་ནི་དགོངས་པ་ཅན་མ་ཡིན་པར་རིག་པར་བྱའོ། །ཞེས་གསུངས་
པའི་ཕྱིར། དེའི་རྗེས་སུ་རྗེ་བཙུན་འཇམ་དཔལ་གྱིས་རང་གི་ལྟ་བ་མདོར་བསྟན་པ་
ལས། ཕུང་པོ་རྣམ་དཔྱད་སྟོང་བ་རྣམས། །ཆུ་ཤིང་ཇི་བཞིན་སྙིང་བོ་མེད། །རྣམ་པ་
- 258 -



ངེས་གསང་ཀུ་མུད་འབྱེད་པའི་ཟླ་ཟེར།
ཐམས་ཅད་མཆོག་ལྡན་པའི། །སྟོང་ཉིད་དེ་ལྟར་གྱུར་མ་ཡིན། །ཞེས་ཕུང་པོ་རྣམ་པར་
དཔྱད་པའི་རང་སྟོང་ནི་སྙིང་བོ་མེད་པར། རྣམ་ཀུན་མཆོག་ལྡན་གྱི་སྟོང་ཉིད་བདེ་
བར་གཤེགས་པ་ནི་སྙིང་པོ་དང་ལྡན་པར་གསུངས་པ་སོགས་ཀྱིས་བདེ་གཤེགས་
སྙིང་པོ་འདི་མཆོག་ཏུ་བསྔགས་ཤིང་དཔལ་མགོན་འཕགས་པ་ཀླུ་སྒྲུབ་ཀྱི་ཆོས་དབྱིངས་
བསྟོད་པ་ལས། ས་ཡི་ནང་ན་གནས་པའི་ཆུ། །དྲི་མ་མེད་པར་ཡང་དག་གནས། །
ཉོན་མོངས་ནང་ན་ཡེ་ཤེས་ཀྱང༌། །དེ་བཞིན་དྲི་མ་མེད་པར་གནས། །ཞེས་རང་
བཞིན་གྱི་དྲི་མ་མཐའ་དག་གི་སྟོང་བའི་གཤེགས་སྙིང་རིགས་འདུས་ཀྱི་ཡེ་ཤེས་གཞི་
འབྲས་དབྱེར་མེད་དུ་གསུངས་བ་སོགས། དབུ་མ་རིགས་ཚོགས་དྲུག་དང་བསྟོད་
ཚོགས་སོགས་ཀྱི་ངེས་དོན་དབུ་མའི་ལུགས་འདི་རྒྱ་ཆེར་གསུངས་ལ། དེའི་རྗེས་སུ།
མདོ་ལས། བྱང་ཆུབ་སེམས་དཔའ་ཆེན་པོ་བྱམས་པ་ལ་དྲིས་ཤིག་དང་། དེས་འདིའི་
ལན་སྟོན་པར་འགྱུར་རོ། །ཞེས་གསུངས་པ་ལྟར། འཕགས་པ་ཐོགས་མེད་ཀྱིས་ཕྱིས་
འབྱུང་གི་གདུལ་བྱ་རྣམས་ཀྱི་ཆེད་དུ་ཤེར་ཕྱིན་ཀྱི་མདོའི་དགོངས་དོན་དྲིས་པ་ལ་དེའི་
ལན་དུ་རྗེས་བཙུན་བྱམས་མགོན་གྱིས་བྱམས་ཆོས་སྡེ་ལྔ་གསུངས་ལ། དེའི་ནང་ནས་
ཁྱད་པར་དུ་རྒྱུད་བླ་མ་ལས། ངོ་བོ་རྒྱུ་འབྲས་ལས་ལྡན་འཇུག་པ་དང་། །གནས་སྐབས་
དེ་བཞིན་ཀུན་ཏུ་འགྲོ་བའི་དོན། །རྟག་ཏུ་མི་འགྱུར་ཡོན་ཏན་དབྱེར་མེད་ནི། །དོན་
དམ་དབྱིངས་ཀྱི་དགོངས་དོན་ཡིན་ཞེས་བྱ། །ཞེས་སོགས་རྣམབཞག་རྣམ་པ་བཅུ་
དང༌། །ཉོན་མོངས་སྦུབས་ནང་གནས་པ་དེ། །དཔེ་དག་གིས་ནི་ཤེས་པར་བྱ། །
ཞེས་སོགས་ཀྱི་དཔེ་དོན་དགུ་དགུའི་སྒོ་ནས་ཡོངས་གྲུབ་བདེ་གཤེགས་སྙིང་པོ་སྐུ་དང་
ཡོན་ཏན་ཐམས་ཅད་ཀྱི་བདག་ཉིད། ཡེ་ནས་སེམས་ཅན་ཐམས་ཅད་ལ་རང་ཆས་
སུ་བཞུགས་པར་གསལ་བར་གསུངས་ལ། ས་གསུམ་བརྙེས་པ་འཕགས་པ་ཐོགས་
-259 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
མེད་ཀྱིས་རྒྱུད་བླའི་འགྲེལ་བ་སོགས་མཛད་ནས་ལུགས་འདི་ཆེས་ཆེར་གསལ་བར་
མཛད་པས་རྒོལ་བ་གཞན་གྱིས་གླན་ཀས་གླགས་རྙེད་པར་མི་འགྱུར་རོ། །དེ་ལྟར་
ཐུབ་པ་སངས་རྒྱས་བཅོམ་ལྡན་ནས་བཟུང་ད་ལྟའི་བར་རྒྱུད་པ་གསེར་རིའི་ཕྲེང་བ་
ལྟར་བར་མ་ཆད་པར་གཞན་སྟོང་དབུ་མ་ཆེན་མོ་ཞེས་ཡོངས་སུ་གྲགས་པ་འདི་བྱུང་
ལ། དེ་ཡང་དོན་དམ་བདེ་གཤེགས་སྙིང་པོ་དེ་ཉིད་རང་གི་ངོ་བོས་མི་སྟོང་བར་གཞན་
གཟུང་འཛིན་སོགས་ཀུན་རྫོབ་ཀྱི་སྤྲོས་པ་མཐའ་དག་གིས་སྟོང་བ་དང་ཀུན་རྫོབ་
གློ་བུར་གྱི་ཆོས་རྣམས་དོན་དམ་གཞན་གྱི་ངོ་བོས་སྟོང་བ་མ་ཟད་རང་གི་ངོ་བོས་སྟོང་
བར་སྨྲ་བས་ན་དབུ་མ་གཞན་སྟོང་བ་དང་ཀུན་རྫོབ་གློ་བུར་གྱི་ཆོས་རྣམས་འཁྲུལ་ངོ་
ཙམ་དུ་ཐ་སྙད་དུ་ཡོད་པ་ལས་རང་གི་ངོ་བོས་གྲུབ་པས་སྟོང་བ་ཁས་བླངས་པས་རྟག་
མཐའ་ལས་གྲོལ་བ་དང་། བདེ་གཤེགས་སྙིང་པོ་གཤིས་ལ་རང་གི་ངོ་བོའི་གྲུབ་ཅིང་
གནས་ལུགས་མཐར་ཐུག་ཏུ་བདེན་པར་སྨྲ་བས་ཆད་མཐའ་ལས་གྲོལ་བའི་དབུས་
ལ་གནས་པར་གསུངས་ལ། སྟོང་ཚུལ་དེ་ལྟར་མ་ཤེས་ན་རྒྱལ་བའི་བཀའ་ལ་རྨོངས་པ་
ཡིན་ཏེ། ཀུན་མཁྱེན་རྟོན་པ་བཞི་ལྡན་གྱི་ཞལ་སྔ་ནས། ཀུན་རྫོབ་བདེན་པ་རང་གིས་
སྟོང་། །དོན་དམ་བདེན་པ་གཞན་སྟོང་སྟེ། །སྟོང་ཚུལ་དེ་ལྟར་མ་ཤེས་ན། །རྒྱལ་
བའི་བཀའ་ལ་རྨོངས་པ་ཡིན། །ཞེས་གསུངས་སོ། །དེ་ཡང་རྒྱུད་བླ་མ་ལས། ཉེས་
པ་གློ་བུར་དང་ལྡན་ཞིང་། །ཡོན་ཏན་རང་བཞིན་ཉིད་ལྡན་ཕྱིར། །ཇི་ལྟར་སྔར་ཡོད་
ཕྱིས་དེ་བཞིན། །འགྱུར་བ་མེད་པའི་ཆོས་ཉིད་དོ། །ཞེས་དང་། དེ་ཉིད་ལས། འོད་
གསལ་བྱས་མིན་དབྱེར་མེད་པར། །འཇུག་ཅན་གངྒཱའི་ཀླུང་གི་ནི། །རྡུལ་ལས་འདས་
པའི་སངས་རྒྱས་ཀྱི། །ཆོས་རྣམས་ཀུན་དང་ལྡན་པ་ཉིད། །ཅེས་གསུངས་པ་ལྟར།
གཞི་འབྲས་དབྱེར་མེད་དུ་བཞུགས་པའི་མཐར་ཐུག་གི་སངས་རྒྱས་ཆོས་ཀྱི་སྐུ་དེ་
，
བྱ
- 260-



ངེས་གསང་ཀུ་མུད་འབྱེད་པའི་ཟླ་ཟེར། །
བཞིན་གཤེགས་པའི་སྙིང་པོ་དོན་དམ་འོད་གསལ་ཆོས་ཀྱི་དབྱིངས་རང་བྱུང་གི་ཡེ་
ཤེས་བདེ་བ་ཆེན་པོ་དེ་ཉིད་ཆོས་ཐམས་ཅད་ཀྱི་གཞི་དང་གནས་སུ་གསུངས་ཤིང་ཡང་
དག་པར་ན་ཆོས་ཐམས་ཅད་ཀྱི་སྟོང་བའི་གཞི་དང་། དྲི་མས་དབེན་པའི་གཞི་དང་།
དྲི་མ་ཐམས་ཅད་ཀྱིས་དག་པའི་གཞིར་ཡང་ཡིན་ལ་རང་བཞིན་རྣམ་དག་གི་ཆོས་སྐུའི་
ཡོན་ཏན་གངྒཱའི་ཀླུང་གི་བྱེ་མ་སྙེད་ལས་འདས་པ་རྣམས་རང་བཞིན་དབྱེར་མེད་དུ་ལྡན་
པར་ཡང་མདོ་རྒྱུད་བསྟན་བཅོས་དུ་མ་ལས་ཡང་ཡང་གསུངས་ལ། དེ་དག་ལས་གསུང་
ཚུལ་རྣམས་ཞིབ་པར་རི་ཆོས་ངེས་དོན་རྒྱ་མཚོ་སོགས་ལས་ཤེས་པར་འཚལ་ལོ། །
དེ་ལྟ་བུའི་རང་བཞིན་གྱི་ཡོན་ཏན་ཐམས་ཅད་དང་ལྡན་ཞིང་དྲི་མ་མཐའ་དག་གིས་
རང་བཞིན་ལ་དབེན་པའི་ཕྱིར་འོད་གསལ་བའི་ཆོས་དབྱིངས་དེ་ནི་རང་བཞིན་གནས་
རིགས་ཡིན་ནོ། །འདི་ནི་གཏེར་དང་མཚུངས་སོ། ། དེ་ལ་བརྟེན་པ་རྒྱས་གྱུར་གྱི་
རིགས་ནི། ཐོས་སོགས་ཀྱིས་གསོས་བཏབ་པའི་ཐར་བའི་ས་བོན་ཐེབས་ཤིང་བརྟས་
པ་ལས་དགེ་བ་ཁྱད་པར་ཅན་ཡང་དག་པར་བླངས་པ་སྟེ། དེ་བཞིན་གཤེགས་པ་
སྐྱེད་པར་བྱེད་པའོ། །འདི་ནི་འབྲས་བུའི་ལྗོན་ཤིང་བཟང་པོ་བསྐྱེད་པ་དང་མཚུངས་
སོ། །དེ་ལྟ་བུའི་བདེན་པ་གཉིས་ཀྱི་བདག་ཉིད་གཤིས་ཀྱི་གནས་ལུགས་ལ་ཡོད་
པ་དང་མེད་པའི་རིགས་རྣམ་པ་གཉིས་ནི་གཞིར་གྱུར་པ་ལས་ཡེ་ཤེས་ཀྱི་ཚོགས་
དང་བསོད་ནམས་ཀྱི་ཚོགས་ཉམས་སུ་བླངས་པས་འབྲས་བུ་ཆོས་གཟུགས་ཀྱི་སྐུ་
གཉིས་འཐོབ་པར་གསུངས་ཏེ། ཐེག་པ་ཆེན་པོ་རྒྱུད་བླ་མ་ལས། གཏེར་དང་
འབྲས་བུའི་ཤིང་བཞིན་དུ། །རིགས་ཏེ་རྣམ་གཉིས་ཤེས་བྱ་སྟེ། །ཐོག་མེད་རང་
བཞིན་གནས་པ་དང་། །ཡང་དག་བླང་བ་མཆོག་ཉིད་དོ། །རིགས་འདི་གཉིས་ལས་
སངས་རྒྱས་ཀྱི། །སྐུ་གསུམ་ཐོབ་པར་འདོད་པ་ཡིན། །དང་པོའི་སྐུ་ནི་དང་པོ་སྟེ། །
- 261-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
གཉིས་པ་ཡིས་ནི་ཕྱི་མ་གཉིས། །ཞེས་དང༌། མདོ་སྡེ་རྒྱན་ལས། རང་བཞིན་དང་ནི་
རྒྱས་པ་དང་། །དེ་ནི་རྟེན་དང་བརྟེན་པ་དང༌། །ཡོད་མེད་ཉིད་དང་། ཞེས་གསུངས་
སོ། ། དེ་ལྟར་གནས་ལུགས་མཐར་ཐུག་པའི་ཆོས་ཀྱི་དབྱིངས་དེ་ནི་ཡོད་མེད་ ཀྱི་
མཐའ་དང་བྲལ་ཞེས་པའི་དོན་ལ་རྣམ་པ་གཉིས་ཏེ། ཆོས་ཉིད་ཟབ་མོ་ལ་མཉམ་
པར་བཞག་པའི་སྐབས་སུ་ནི་ཡོད་མེད་ལ་སོགས་པའི་སྤྲོས་པ་ཐམས་ཅད་དོར་ཞིང་
སྨྲ་བསམ་བརྗོད་དུ་མེད་པ་ཡིན་ལ། རྗེས་ཐོབ་ལ་སོགས་པར་གནས་ལུགས་ཇི་
ལྟར་ཡིན་པ་གཏན་ལ་འབེབ་པའི་སྐབས་སུ་ཡོད་པ་ལ་ཡོད་ཅེས་དང་མེད་པ་ལ་
མེད་ཅེས་གནས་ལུགས་དང་མཐུན་པར་ཁ་ཚོན་གཅོད་ན་སྐྱོན་མེད་ཀྱི། དེ་ལས་
བཟློག་ན་མཐར་ལྟུང་བའི་སྐྱོན་དུ་འགྱུར་བར་རི་ཆོས་ངེས་དོན་རྒྱ་མཚོ་ལས་གསུངས་
སོ། །ཆོས་རྣམས་ཀྱི་གནས་ལུགས་མཐར་ཐུག་སྟོང་པ་ཉིད་ནི་དོན་དམ་པའི་སངས་
རྒྱས་ཡིན་པར་ཡང་གྲུབ་སྟེ། དེ་བཞིན་གཤེགས་པའི་ཐུགས་རྗེ་ཆེན་པོ་བསྟན་པའི་
མདོར། དེ་བཞིན་ཉིད་ཀྱི་དོན་གང་ཡིན་པ་དེ་དེབཞིན་གཤེགས་པའི་དོན་ཏོ། །ཞེས་
དང༌། རྒྱལ་བ་བྱམས་པའི་ཞལ་སྔ་ནས། དེ་བཞིན་ཉིད་ནི་སངས་རྒྱས་འདོད། །ཅེས་
དང༌། ཡུམ་རྒྱས་པར་ཡང་། རབ་འབྱོར་ཡང་དག་པའི་དོན་ནི་སངས་རྒྱས་ཤེས་བྱ་
སྟེ། ཞེས་དང་། དེའི་འགྲེལ་བར་ཡང་དག་པའི་དོན་དེ་བཞིན་ཉིད་ཆོས་ཀྱི་སྐུ་ལ་སངས་
རྒྱས་ཞེས་བྱ་བའི་ཐ་ཚིག་གོ །ཞེས་དང་། ཤེར་ཕྱིན་བདུན་བརྒྱ་པའི་འགྲེལ་བ་སློབ་
དཔོན་བི་མ་ལ་མི་དྲས་མཛད་པ་ལས། ཆོས་ཀྱི་དབྱིངས་ཉིད་བཅོམ་ལྡན་འདས་ཡིན་
ཏེ། ཞེས་དང་། ཆོས་ཀྱི་དབྱིངས་དེ་ཉིད་བྱང་ཆུབ་བོ་ཞེས་མདོ་དྲངས་ཤིང་། འཕགས་
པ་བརྒྱད་སྟོང་བ་ལས། དེ་བཞིན་ཉིད་ལ་ནི་འོང་བའམ་འགྲོ་བ་མེད་དེ་དེབཞིན་
ཉིད་གང་ཡིན་པ་དེ་ནི་དེ་བཞིན་གཤེགས་པའོ།། ཞེས་གསུངས་པ་སོགས་དེ་བཞིན་
-262 -



ངེས་གསང་ཀུ་མུད་འབྱེད་པའི་ཟླ་ཟེར།
ཉིད་སངས་རྒྱས་ཡིན་པར་སྟོན་པའི་ལུང་རྣམ་དག་ཤིན་ཏུ་མང་ཀྱང་དེ་ཙམ་ལས།
འཁོར་ལོ་ཐ་མ་དང་དེའི་དགོངས་འགྲེལ་སོགས་གྲགས་ཆེ་བས་མ་སྨོས་སོ། །འོ་ན་
ཆོས་དབྱིངས་སྟོང་པ་ཉིད་སངས་རྒྱས་ཡིན་ཞིང་སེམས་ཅད་ཐམས་ཅད་ཀྱི་གནས་
ལུགས་སམ། ཆོས་ཉིད་དུ་གྲུབ་ན་སེམས་ཅན་ཐམས་ཅད་སངས་རྒྱས་ཡིན་པར་འགྱུར་
རོ་ཞེ་ན། འདི་ལ་བརྗོད་པར་བྱ་སྟེ། དོན་དམ་པའི་སངས་རྒྱས་རང་ཆས་སུ་ཡོད་ཀྱང་།
ཀུན་རྫོབ་གསར་བྱུང་གི་སངས་རྒྱས་ཡོད་པར་ཁས་མ་བླངས་བའི་ཕྱིར། སྤངས་པ་
ཡང་གཉིས་ལས། དྲི་མ་གདོད་ནས་རང་བཞིན་གྱི་མ་གྲུབ་པའི་སྤངས་པ་སེམས་
ཅན་ཐམས་ཅད་ལ་ཡོད་ཀྱང་དྲི་མ་གློ་བུར་བ་གཉེན་པོས་ཟད་པ་ནི་མེད་དོ། །རྟོགས་
པ་ཡང་། གདོད་ནས་ཆོས་ཉིད་རང་གིས་རང་རིག་པའི་རྟོགས་པ་རང་བྱུང་ཡེ་ཤེས་
དང༌། ལམ་ཟབ་མོ་སྒོམ་པ་ལས་སྐྱེས་པའི་རྟོགས་པ་གཞན་བྱུང་ཡེ་ཤེས་གཉིས་ལས།
སྔ་མ་སེམས་ཅན་ཐམས་ཅད་ལ་ཡོད་ཀྱང་། ཕྱི་མ་མེད་པས་སེམས་ཅན་སངས་རྒྱས་
ཡིན་མི་དགོས་ཏེ། སེམས་ཅན་གྱི་ཆོས་ཉིད་དོན་དམ་བདེན་པ་དེ་སངས་རྒྱས་ཡིན་
ན། ཀུན་རྫོབ་ཆོས་ཅན་སེམས་ཅན་རྣམས་སངས་རྒྱས་ཡིན་མི་དགོས་པའི་ཕྱིར། དཔེར་
ན། མཁས་མཆོག་གཞན་གྱི་ལུགས་ལ། སེམས་ཅན་གྱི་ཆོས་ཉིད་མེད་ དགག་ ཡིན་
པས་སེམས་ཅན་མེད་དགག་ཡིན་མི་དགོས་པར་འདོད་པ་བཞིན་དང་། སྤྱིར་ཡོད་
པས་ཡིན་པར་མི་འགྲུབ་པའི་ཕྱིར་ཏེ། རི་ཆོས་ངེས་དོན་རྒྱ་མཚོ་ལས། གལ་ཏེ་སེམས་
ཅན་ཐམས་ཅད་ལ་དོན་དམ་པའི་སངས་རྒྱས་རང་ཆས་སུ་ཡོད་ན་སྤངས་བ་དང་
རྟོགས་པ་རང་ཆས་སུ་ཡོད་པར་འགྱུར་རོ་ཞེ་ན། འདི་རྣམ་པར་ཕྱེ་སྟེ་བསྟན་དགོས་
པས་སྤངས་པ་ལ་ཡང་གཉིས་ཏེ་ཞེས་སོགས་དང་། རྒྱུད་བླ་མ་ལས། གདོད་ནས་
ཟད་པས་ཟད་ཅེས་བྱ།། ཞེས་དང་། ཡང་རི་ཆོས་ལས། དེས་ན་ཁ་ཅིག་སེམས་ཅན་
，
-263 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ལ་སངས་རྒྱས་ཡོད་ན་ལས་དང་ཉོན་མོངས་དང་སྡུག་བསྔལ་ཐམས་ཅད་མེད་པར་
འགྱུར་རོ། །ཞེས་པ་ནས། སེམས་ཅན་གྱི་ཤེས་བྱ་ཐམས་ཅད་མཁྱེན་པར་འགྱུར་རོ་
ཞེས་སོགས་ལོག་པའི་ཀླན་ཀ་ཤིན་དུ་མང་པོ་རྣམས་ནི་ཡོད་པ་དང་ཡིན་པའི་ཁྱད་
པར་མ་ཤེས་པའི་བབ་ཅོལ་ཡིན་ཏེ། ཡོད་པས་ཡིན་པར་མི་འགྲུབ་པའི་ཕྱིར་རོ། །
ཞེས་གསུངས་བའི་ཕྱིར། བོད་ཀྱི་ཕྱག་རྫོགས་དབུ་གསུམ་གྱི་ལྟ་གྲུབ་སྨྲ་བ་རྣམས་
ཀྱི་ལུགས་ལ། ཆོས་རྣམས་ཀྱི་གནས་ལུགས་མཐར་ཐུག་ཟབ་མོ་སྟོང་པ་ཉིད་མཉམ་
བཞག་རྣམ་པར་མི་རྟོག་པའི་ངོར་ཡོད་མེད་ཡིན་མིན་དགག་སྒྲུབ་དང་དགག་བྱ་
བདེན་གྲུབ་སོགས་ཀུན་རྫོབ་ཀྱི་སྤྲོས་པ་དང་བྲལ་བས་སྤྲོས་བྲལ་ཡིན་པར་བཞག་པ་
ཚིག་གི་བརྗོད་ཚུལ་ཙམ་མ་རྟོགས་དོན་ལ་ཁྱད་མེད་ཀྱང་། སྤྱིར་ཁས་ལེན་ཡོད་མེད་
དང་མེད་དགག་མ་ཡིན་དགག་སོགས་འཇོགས་ཚུལ་དུ་མ་མི་མཐུན་པར་སྣང་ངོ༌། །
རང་ལུགས་ལ་རི་ཆོས་ངེས་དོན་རྒྱ་མཚོ་ལས། དེས་ཕྱིར་འཁོར་ལོ་ཕྱི་མ་གཉིས་དང་།
རྡོ་རྗེ་ཐེག་པའི་དོན་གཅིག་མོད་ཀྱི་ཉམས་སུ་ལེན་པ་ན། ལ་ཟློ་བ་ཆོས་ཉིད་ཟབ་མོ་
ལ་འཁོར་ལོ་བར་བ་དང་མཐུན་པར་རྟོག་མེད་སྤྲོས་བྲལ་དུ་མཉམ་པར་བཞག་ནས།
རྗེས་ཐོབ་ཏུ་ཤན་འབྱེད་པའི་ཚེ་ཆོས་རྣམས་ལ་ཡང་དག་པར་སོ་སོར་རྟོག་པ་ན་འཁོར་
ལོ་ཐ་མ་དང་རྡོ་རྗེ་ཐེག་པ་ལས་གསུངས་པ་བཞིན་དུ་ལེགས་པར་རྣམ་པར་ཕྱེ་སྟེ་ངོ༌
སྤྱད་ན་ཐེག་པ་ཆེན་པོའི་གསུང་རབ་ཐམས་ཅད་ཀྱི་དོན་ཟབ་མོ་ཉམས་སུ་ལེན་པ་
ཚང་ལ་མ་ནོར་ཞིང་ཡོངས་སུ་དག་པ་ཉིད་དུ་འགྱུར་རོ། །དེས་ན་འདིར་གནས་ལུགས་
ཡོད་མེད་དང་རང་རང་གི་ངོ་བོས་སྟོང་མི་སྟོང་དང་རྣམ་གཅོད་ཡོངས་གཅོད་དང་།
མེད་དགག་མ་ཡིན་དགག་དང༌། སྤངས་པ་དང༌། རྟོགས་པ་ལ་སོགསཔ་གཤིས་ལ་
ཇི་ལྟར་གནས་པ་བཞིན་དུ་ལེགས་པར་ཕྱེ་སྟེ། ཞེས་གསུངས་པ་ལྟར། མཉམ་བཞག་
-264 -



ངེས་གསང་ཀུ་མུད་འབྱེད་པའི་ཟླ་ཟེར།
ཟབ་མོ་སྒོམ་པའི་སྐབས་སུ་འཁོར་ལོ་བར་བ་ལྟར་སྤྲོས་བྲལ་དུ་མཉམ་པར་བཞག་
པ་ལས་ལྷག་མེད་ལ། རྗེས་ཐོབ་ཏུ་ཤན་འབྱེད་པའི་ཚེ་ཆོས་ཉིད་དེ་བཞིན་ཉིད་མ་ཡིན་
དགག་དང་། སངས་རྒྱས་དང་། ཡེ་ཤེས་སོགས་ཡིན་པར་གསུངས་སོ། །དེང་དུས་
སུ་གཞན་ཕྱོགས་ཀྱི་གྲུབ་མཐའ་ལ་ཞེན་ཆེ་བ་ཁ་ཅིག་བདེ་གཤེགས་སྙིང་པོའམ་སྟོང་
ཉིད་མ་ཡིན་དགག་དང༌། སངས་རྒྱས་དང་ཡེ་ཤེས་མིན་ཟེར་བ་སོགས་ནི། རི་ཆོས་
དང༌། བཀའ་བསྡུ་བཞི་བ་དང་། ཤིན་ཏུ་རྒྱས་པའི་ཐེག་མཆོག་དབུ་མ་དང་། ངེས་
དོན་མདོ་བཅུ་དང་། དེའི་དགོངས་འགྲེལ་རྒྱུད་བླ་སོགས་གང་དང་ཡང་མི་མཐུན་ཏེ།
དེ་སངས་རྒྱས་དང་ཡེ་ཤེས་སོགས་ཡིན་པར་སྟོན་བྱེད་སྔར་དྲངས་བའི་ལུང་དེ་དག་
དང་། རྒྱུད་བླ་མ་ལས། སངས་རྒྱས་ཡེ་ཤེས་སེམས་ཅན་ཚོགས་ཞུགས་ཕྱིར། ། རང་
བཞིན་དྲི་མེད་དེ་ནི་གཉིས་མེད་དེ། །ཞེས་དང་། ཟག་པ་མེད་པ་ཤེས་པ་སྦྲང་མའི་
རྩི་དང་འདྲ། །ཞེས་དང༌། རི་ཆོས་ལས། ལུང་དང་རིགས་པ་རྣམ་དག་མང་པོས་གཉིས་
མེད་ཡེ་ཤེས་ཡིན་པར་རྒྱ་ཆེར་སྟོན་པར་འགྱུར་རོ། །ཞེས་དང་། ཡང་དེ་ཉིད་ལས། དེ་
ལྟར་སྦྱང་གཞི་བདེ་གཤེགས་སྙིང་པོ་ཉིད་སངས་རྒྱས་དང་། སངས་རྒྱས་ཀྱི་ས་དང་།
དེ་བཞིན་གཤེགས་པའི་ཡེ་ཤེས་སུ་གསུངས་བ་འདི་དག་གིས་ནི་ཁ་ཅིག་བདེ་གཤེགས་
སྙིང་པོ་སངས་རྒྱས་མ་ཡིན་པར་འདོད་པ་ཡང་བསལ་བ་ཡིན་ནོ། །ཞེས་དང་། ཡང་དེ་
ཉིད་ལས། ཆོས་ཉིད་ནི་སྟོང་གཞི་དང་། མ་ཡིན་དགག་ཡིན་གྱི། སྟོང་ཙམ་དང་། མེད་
དགག་མ་ཡིན་པའི་ཕྱིར་རོ། །ཞེས་དང་། བཀའ་བསྡུ་བཞི་བ་ལས། དོན་དམ་ནི།
ཤེས་པ་རིག་པ་ཡེ་ཤེས་ཡིན་པར་སྟོན། །ཞེས་སོགས་རྒྱ་ཆེར་གསུངས་ཀྱང་། དེ་ཙམ་
ལས་མ་སྤྲོས་པ་ནི་མཁས་པ་ཁ་ཅིག་སྔོན་གོམས་ཀྱི་བག་ཆགས་སམ། དགོས་དབང་
གིས་ཡིན་ལ་། ཁ་ཅིག་ནི་གང་ལ་དད་པའི་རྗེས་སུ་འབྲང་བ་ལས། རྒྱུ་མཚན་མེད་པས་
，
- 265 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དེ་ལྟར་བརྗོད་པ་ལ་དོགས་གཅོད་བྱེད་མི་དགོས་ཏེ། ཇི་སྐད་དུ། ལོག་པའི་ལམ་
ལ་མཐའ་མེད་ཕྱིར། །དེ་དག་འདིར་ནི་སྤྲོ་བྱ་མིན། །ཞེས་གསུངས་པ་ལྟར་ཡིན་
པས་བདག་ལེགས་སུ་འདོད་པ་རྣམས་ཀྱི་གནས་འདི་ལ་གཟབ་དགོས་ཏེ། དེང་
དུས་སུ་ཆོས་བརྒྱུད་དུ་མ་ལ། མཁས་པ་གཞན་གྱི་ཟེར་སྒྲོས་མང་པོ་མཐོང་ངོ༌། །
གངས་ཅན་གྱི་ཞིང་འདིར་ས་སྐྱའི་ཤཱཀྱ་མཆོག་ལྡན་དང་། རྗེ་མར་བ་ལོ་ཙཱ་དང་། རྗེ་
བཙུན་མི་ལ་རས་པ་དང་། གོང་སྤྲུལ་ཡོན་ཏན་རྒྱ་མཚོ་དང༌། སི་ཏུ་པཎ་ཆེན་དང་།
ཀརྨ་པ་སྐུ་ཕྲེང་རིམ་བྱོན་དུ་མ་སོགས་བཀའ་བརྒྱུད་ཀྱི་མཁས་པ་ཕལ་མོ་ཆེ་དང་། སྔ་
འགྱུར་རྙིང་མའི་ཕྱོགས་ལ་ཡང་། ལོ་ཆེན་བེ་རོ་ཙ་ན་དང་། པཎ་ཆེན་བི་མ་ལ་མི་དྲ་
དང་། ཀུན་མཁྱེན་ཀློང་ཆེན་རབ་འབྱམས་སོགས་ཀྱིས་གཞན་སྟོང་དབུ་མ་ཆེན་པོའི་
ལྟ་གྲུབ་ཉམས་བཞེས་མཛད་ལ། འཇུ་མི་ཕམ་འཇམ་དབྱངས་རྣམ་རྒྱལ་མཆོག་
གིས། གཞན་སྟོང་ལྟ་བ་ཁས་ལེན་སེངྒེའི་ང་རོ་དང་། དམ་ཆོས་དོགས་སེལ་སོགས་
གསུངས་ཀྱང་། གང་གི་རང་ལུགས་ནི། མདོ་ཕྱོགས་ནས་གོ་རམ་པ་དང་མཐུན་པ་
མང་དུ་མཆིས་པར་སྣང་།དགེ་ལུགས་པའི་ཁྲོད་ནའང་འཇམ་དབྱངས་ཆོས་རྗེ་ སོགས་
ལྟ་བ་འདི་ཁས་ལེན་པ་མང་དུ་བྱུང་བར་གྲགས་ཀྱང་། དེ་དག་གི་གསུང་འབུམ་ནི་
དམ་ཕྲུག་བྱས་རྐྱེན་གྱིས་མཇལ་རྒྱུ་མ་བྱུང་ངོ༌། །གང་དག་མཁས་པ་དེ་དག་གི་རྗེས་
འབྲང་ཡིན་ཞེས་ཁས་འཆེ་ནས་སླར་ཡང་དེ་དག་གི་ལྟ་གྲུབ་ལུང་རིགས་ཀྱིས་དབེན་
པའི་ཚིག་རྩུབ་ཁོ་ནས་དགག་བཞག་བྱེད་པ་དག་ནི། ལྟ་སྒོམ་སྤྱོད་པ་གང་གི་ཆ་ནས་
ཀྱང་ཆོས་བརྒྱུད་དེ་དང་དེར་མ་ཟད་ནང་བ་སངས་རྒྱས་པར་འཇོག་དཀའ་སྟེ། གོས་
ཙམ་དང་ནང་བ་སངས་རྒྱས་པ་ཡིན་ཞེས་ཁས་བླངས་བ་ཙམ་གྱིས་ནང་བ་སངས་རྒྱས་
པར་མི་འགྱུར་རོ། །
- 266 -



ངེས་གསང་ཀུ་མུད་འབྱེད་པའི་ཟླ་ཟེར།
དོན་དམ་ཆོས་སྐུའི་ས་ལ་མ་ཕྱིན་ཀྱང་། །
ཚངས་བའི་མགུར་ནས་ཇི་ལྟར་བཀའ་སྩལ་བཞིན། །
གཞི་འབྲས་དབྱེར་མེད་རྣམ་ཀུན་མཆོག་ལྡན་དབྱིངས། །
ལེགས་པར་བཤད་འདི་གཟུར་གནས་བྱེ་བའི་མིག །
ཅེས་སྨྲས་སོ། །
གཉིས་པ་རྩོད་སྤོང་ལ། གནས་ལུགས་དེ་བཞིན་ཉིད་ནི། བློ་མ་འཁྲུལ་བ་འཕགས་
པའི་མཉམ་བཞག་སོ་སོ་རང་རིག་པའི་ངོར་གྲུབ་པས་གཤིས་ལ་ངོ་བོས་གྲུབ་པ་དང་།
དོན་དམ་པར་གྲུབ་པ་དང་། དོན་དམ་བདེན་པ་ཡིན་པར་དབུ་མ་སྣང་བ་དང་། དབྱིག་
གཉེན་གྱི་ཡུམ་གསུམ་གནོད་འཇོམས་སོགས་ལས་གསུངས་པ་སྒྲ་སོར་བཞག་མཛད་
པ་ལ་མཁས་དབང་ཁ་ཅིག་གི་དབུ་མའི་གཞུང་ལས། སྔོན་གྱི་རིགས་སྨྲའི་དབང་པོ་
ཆ་བ་དང་། ཕྱིས་ཀྱི་ཇོ་ཤཱག་གོ་ཀར་རྣམས་ན་རེ། ཆོས་ཉིད་དོན་དམ་པར་གྲུབ་པར་
ཐལ། དོན་དམ་པར་ཡོད་པའི་ཚད་དེ་ཁོ་ན་ཉིད་མཇལ་བའི་རིག་ཤེས་ཀྱི་ངོར་ཡོད་
པར་གྲུབ་པ་ལ་བྱེད་པའི་ཕྱིར། དབུ་མ་སྣང་བ་ལས། དོན་དམ་པར་སྐྱེ་བ་མེད་དོ། །
ཞེས་བྱ་བ་ནི་འདི་དག་ཡང་དག་པའི་ཤེས་པས་སྐྱེ་བར་མ་གྲུབ་པོ་ཞེས་བཤད་པར་
འགྱུར་རོ། །ཞེས་སོགས་ཀྱིས་མཁས་པ་དེ་དག་གི་འདོད་པ་བཀོད་ནས་དགག་པ་བྱས་
པ་ནི། གཞན་སྟོང་དབུ་མ་ཆེན་མོའི་གཞུང་ལུགས་ལ་ལེགས་པར་མ་སྦྱང་བ་རྣམས་
ལ་དོགས་པ་སྐྱེ་བའི་གནས་ཡིན་པས་ཅུང་ཟད་ཅིག་བརྗོད་པར་བྱ་དགོས་ཏེ། གོ་
རམས་པའི་དེ་ལྟར་འདོད་མིན་དཔྱད་དགོས་ཏེ། གོ་རམ་པའི་ལྟ་བའི་ཤན་འབྱེད་
ལྟར་ན་མི་འདོད་པ་ལྟ་བུར་གསུངས་ཤིང་། རང་ལུགས་ནི། ཀུན་རྫོབ་ཀྱི་ཆོས་རྣམས་
- 267 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
མཉམ་བཞག་རྣམ་པར་མི་རྟོག་པའི་ཡེ་ཤེས་ངོར་མེད་པས་རྫུན་པ་དང་། དོན་དམ་
པར་མ་གྲུབ་པ་དང་། གཤིས་ལ་རང་གི་ངོ་བོས་མ་གྲུབ་པར་བཞེད་ལ།དོན་དམ་བདེན་
པ་རྣམས་འཕགས་པའི་མཉམ་བཞག་ངོར་གྲུབ་པས་དོན་དམ་བདེན་པ་དང་། གཤིས་
ལ་རང་གི་ངོ་བོའི་གྲུབ་པ་དང་དོན་དམ་པར་གྲུབ་ཅེས་ཐ་སྙད་གསུངས་ཀྱང་། དགག་
བྱ་བདེན་གྲུབ་ཀྱི་ཆོས་བདག་མ་གྲུབ་པ་དང༌། བློས་བྱས་བདེན་འཛིན་གྱིས་འཛིན་
པ་ལྟར་བདེན་པར་མ་གྲུབ་པའི་ཁྱད་པར། རི་ཆོས་ངེས་དོན་རྒྱ་མཚོ་དང༌། བཀའ་
བསྡུ་བཞི་བ་སོགས་གཞན་སྟོང་གི་གཞུང་ལུགས་དུ་མ་ལས་གསལ་བར་གསུངས་
ལ། དེ་ལྟར་དོན་དམ་བདེ་གཤེགས་སྙིང་པོ་ཡང་དགག་བྱ་བདེན་པར་མ་གྲུབ་སྟེ།
དགག་བྱ་བདག་གཉིས་ཀྱི་སྟོང་བའི་ཕྱིར་ཏེ། རི་ཆོས་ངེས་དོན་རྒྱ་མཚོ་ལས། བདག་
གཉིས་ཀྱི་སྟོང་བའི་ཆོས་ཉིད་ཡོངས་གྲུབ་སངས་རྒྱས་ཀྱི་རང་བཞིན་དང་བདག་གི་
དབྱིངས་སུ་གང་གསུངས་པ། ཞེས་དང་། བདག་གཉིས་དངོས་པོ་གདོད་ནས་མེད་
པའི་གཞིའི་ངོ་བོ་དོན་དམ་སྟོང་ཉིད་རང་བཞིན་འོད་གསལ་བ་རྣམ་པ་ཐམས་ཅད་པ་
རང་བཞིན་ལྷན་ཅིག་སྐྱེས་པའི་ཡེ་ཤེས། ཞེས་དང་། གོང་སྤྲུལ་ཡོན་ཏན་རྒྱ་མཚོས་
མཛད་པའི་རྒྱུད་བླའི་འགྲེལ་བར། ཇོ་ནང་བའི་དེ་བཞིན་གཤེགས་པའི་སྙིང་པོ་གཙང་
བདེ་རྟག་བདག་དམ་པའི་ཕ་རོལ་ཏུ་སོན་པ་སྒྲ་ཇི་བཞིན་འཆད་པ་ལ། བོད་མང་པོའི་
བློས་བཞག་པའི་བདེན་གྲུབ་ལ་བཟུང་ནས་དགག་པ་བྱས་ཀྱང་བློས་བཞག་པའི་བདེན་
གྲུབ་དང་། ཆོས་བདག་སོགས་མ་གྲུབ་ཀྱང་། རྒྱུད་བླ་མ་ལས། གཙང་བདག་བདེ་
དང་རྟག་ཉིད་ཀྱི། །ཡོན་ཏན་ཕ་རོལ་ཕྱིན་པ་འབྲས། །ཞེས་གསུངས་པ་ལྟར་གྲུབ་
ཀྱང་འགལ་བ་མེད་པར་གསུངས་པ་ལེགས་པར་བཤད་པ་ཡིན་ནོ། །ཡང་མཁས་
པ་ཁ་ཅིག ངེས་གསང་དབུ་མ་ཆེན་མོའི་སྟོང་ཚུལ་འདི་ལ། གཙུག་ལག་ཁང་མིས་
- 268 -



ངེས་གསང་ཀུ་མུད་འབྱེད་པའི་ཟླ་ཟེར།
སྟོང་བ་ལྟར་མདོ་སྡེ་ལང་གཤེགས་ལས། སྟོང་ཚུལ་བདུན་གསུངས་བའི་ཐ་མ་དང་
གཅིག་པར་འདོད་པ་ཆེས་མི་འཐད་དེ། རི་ཆོས་ངེས་དོན་རྒྱ་མཚོ་ལས། འདིར་གལ་
ཏེ་ལང་ཀར་གཤེགས་པའི་མདོར་སྟོང་ཉིད་བདུན་གསུངས་པ་ལས། གཅིག་གིས་
གཅིག་སྟོང་པའི་སྟོང་ཉིད་བདུན་པོ་ཀུན་ཀྱི་ཐ་ཤལ་དུ་གསུངས་ཤིང་དེ་འདྲའི་སྟོང་
ཉིད་དེ་སྤངས་བར་བྱའོ།། ཞེས་གསུངས་པས་ཁྱོད་ཀྱི་དོན་དམ་གཞན་སྟོང་ཡང་དེ་
ལས་ཁྱད་པར་ཅི་ཞིག་ཡོད་སྙམ་དུ་སེམས་ན། དེ་ལྟ་མ་ཡིན་ཏེ། ལང་ཀར་གཤེགས་
པའི་མདོར་གཅིག་གིས་གཅིག་སྟོང་བའི་སྟོང་ཉིད་ཐ་ཤལ་དུ་གསུངས་པ་དེ་ནི།
ཁང་པ་མིས་སྟོང་བའམ། བུམ་པ་ཀ་བས་སྟོང་བ་ལྟར། ཀུན་རྫོབ་ཀྱི་ཆོས་རྣམས་
ཉིད་ཕན་ཚུན་གཅིག་གིས་གཅིག་སྟོང་བའི་སྟོང་ཉིད་དེ་ལྟ་བུ་དེ་ལ་དགོངས་པར་
མདོ་དེ་ཉིད་ལས་གསུངས་ཤིང༌། དེ་དང་དོན་དམ་རང་བཞིན་པ་དེ་ཀུན་རྫོབ་གློ་
བུར་བའི་ཆོས་རྣམས་ཀྱིས་སྟོང་པ་ནི་ཁྱད་པར་ཆེ་བ་ལས་ཀྱང་ཆེས་ཤིན་ཏུ་ཆེ་བའི་
ཕྱིར་ཏེ། མདོ་དེ་ཉིད་ལས། བློ་གྲོས་ཆེན་པོ་འཕགས་པའི་ཡེ་ཤེས་སྟོང་བ་ཉིད་ཆེན་
པོ་གང་ཞེ་ན། འདི་ལྟ་སྟེ། བདག་གི་སོ་སོ་རང་གིས་འཕགས་པའི་ཡེ་ཤེས་ཁོང་དུ་
ཆུད་པ་ནི་ལྟ་བ་དང་། ཉེས་པའི་བག་ཆགས་ཐམས་ཅད་ཀྱིས་སྟོང་སྟེ། དེས་ཕྱིར་དོན་
དམ་པ་འཕགས་པའི་ཡེ་ཤེས་སྟོང་བ་ཆེན་པོ་ཉིད་ཅེས་བྱའོ། །ཞེས་དོན་དམ་པ་འཕགས་
པའི་ཡེ་ཤེས་ཏེ། ལྟ་བ་དང་ཉེས་པའི་བག་ཆགས་ཐམས་ཅད་ཀྱི་སྟོང་བས་གཞན་སྟོང་
ལ་སྟོང་བ་ཆེན་པོ་ཞེས་སོགས་གསུངས་པ་ནི་ལེགས་བཤད་བླ་ན་མེད་པ་ཡིན་ནོ། །
ཁ་ཅིག་ཆོས་ཉིད་སྒྲུབ་པ་རང་དབང་བར་ཇོ་ནང་བའི་འདོད་ཟེར་བ་མི་འཐད་དེ། དེ་
དགག་པར་འདོད་པའི་ཕྱིར་ཏེ། མ་ཡིན་དགག་ཡིན་པར་འདོད་པའི་ཕྱིར། རྟགས་
ལུང་རིགས་དུ་མས་གྲུབ། ཡང་མཁས་པ་ཁ་ཅིག ཇོ་ནང་བའི་དོན་དམ་བདེན་པ་ནི་
-269 -



གང་ཡ
ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དངོས་པོ་ཡིན་པར་དངོས་སུ་ཁས་བླང་ཟེར་བ་ནི་མི་འཐད་དེ། དོན་དམ་པ་ནི་དངོས་
པོ་དང་དངོས་མེད་གང་ཡང་མ་ཡིན་པར་བཞེད་དེ། རི་ཆོས་ངེས་དོན་རྒྱ་མཚོ་ལས།
ཤེས་བྱ་ཐམས་ཅད་དངོས་པོ་དངོས་མེད་གཉིས་སུ་ཁ་ཚོན་ཆོད་པར་སྨྲ་བ་རྣམས་ཀྱིས་
ནི་ཆོས་ཉིད་དོན་དམ་པའི་གནས་ལུགས་མ་རྟོགས་པར་ཟད་དེ། དེ་ཤེས་བྱ་ཡིན་
ཀྱང་དངོས་པོ་དངོས་མེད་གང་ཡང་མ་ཡིན་པའི་ཕྱིར་རོ། །ཞེས་དང༌། བཀའ་བསྡུ་
བཞི་བ་ལས། ཆོས་ཉིད་དབུ་མ་ཤེས་བྱའི་མཆོག་ཡིན་ཡང་། །དངོས་དང་དངོས་མེད་
གང་ཡང་མ་ཡིན་གྱི། །ཕུང་པོ་གསུམ་པར་བཞེད་པ་རྫོགས་ལྡན་ལུགས། །ཞེས་
གསུངས་སོ། །ཡང་ཁ་ཅིག་གིས། སྙིང་པོ་རྟག་བརྟན་བསྟན་པའི་མདོ་དྲང་དོན་ཡིན་
པར་ལང་གཤེགས་ལས་གསུངས་ཏེ། དེ་ཉིད་ལས་བློ་གྲོས་ཆེན་པོ་དེ་ལྟར་དེ་བཞིན་
གཤེགས་པ་རྣམས་ནི། མུ་སྟེགས་བྱེད་བདག་ཏུ་སྨྲ་བ་ལ་མངོན་པར་ཞེན་པ་རྣམས་
དྲང་བའི་ཕྱིར། ཞེས་གསུངས་པའི་ཕྱིར་ཟེར་བ་དེ་ནི་མ་ཁྱབ་པ་ཆེན་པོ་ཡིནཏེ། དགོས་
པ་བསྟན་པ་ཙམ་གྱིས་དྲང་དོན་དུ་འགྱུར་ན། བཀའ་ཐམས་ཅད་དྲང་དོན་གྱི་མདོར་
ཐལ་བ་དང་། དེ་བཞིན་གཤེགས་པའི་སྙིང་པོ་མུ་སྟེགས་པའི་སྒྲོ་བཏགས་པའི་བདག་
དང་མི་མཚུངས་བར་ལང་གཤེགས་རང་ཉིད་ལས་གསུངས་ཏེ༑ དེ་ཉིད་ལས། བློ་
གྲོས་ཆེན་པོ་ནས་དེ་བཞིན་གཤེགས་པའི་སྙིང་པོ་བསྟན་པ་ནི། མུ་སྟེགས་ཅན་གྱི་བདག་
ཏུ་སྨྲ་བ་དང་མཚུངས་བ་མ་ཡིན་ཏེ། ཞེས་དང་། ཀུན་མཁྱེན་ཇོ་ནང་བའི་ཞལ་སྔ་ནས།
དེ་ལ་བདེ་གཤེགས་སྙིང་པོ་བདག་གཉིས་ཀྱིས་སྟོང་བའི་ཕྱིར་མུ་སྟེགས་བྱེད་ཀྱི་བདག་
དང་མི་མཚུངས་ཤིང་། ཆོས་ཉིད་འདུས་མ་བྱས་སྐད་ཅིག་ལས་འདས་པའི་ཕྱིར། ཞེས་
སོགས་གསུངས་པ་ལས་ཁྱད་ལེགས་པར་ཤེས་ནུས་སོ། །མདོ་སྡེ་དགོངས་འགྲེལ་
ལ་བསྟེན་ནས་དྲང་ངེས་ལེགས་པར་ཕྱེ་ཚུལ་སོགས། རི་ཆོས་ངེས་དོན་རྒྱ་མཚོ་ལས་
-270-



ངེས་གསང་ཀུ་མུད་འབྱེད་པའི་ཟླ་ཟེར།
ཤེས་པར་བྱའོ། །འོན་ཀྱང་ཆོས་ཉིད་བདེ་བར་གཤེགས་པའི་སྙིང་པོའི་ཚུལ་འདི་གཞན་
རྟོག་གེ་བ་སོགས་ཀྱི་ཡུལ་མ་ཡིན་ཏེ། མདོ་ལང་ཀར་གཤེགས་པ་ལས། དེ་བཞིན་
གཤེགས་པའི་སྙིང་པོ་དགེ །རྟོག་གེ་བ་ཡི་སྤྱོད་ཡུལ་མིན། །ཞེས་དང༌། རྒྱུད་རྡོ་རྗེ་
འཕྲེང་བ་ལས། །སྟོང་བ་ཉིད་དང་རང་རིག་དང༌། །ཐམས་ཅད་བདག་ཉིད་རྟག་
བཞུགས་པ། །རྣལ་འབྱོར་གཅིག་པུས་རྟོག་པ་སྟེ། །རྟོག་གེ་བ་ཡི་སྤྱོད་ཡུལ་མིན། །
ཞེས་གསུངས་པའི་ཕྱིར་རོ། ། སྨྲས་པ།
དེ་ལྟར་ཕྲ་ཞིབ་རིགས་ལམ་ལས་འོངས་པའི། །
ཤིང་རྟ་ཆེན་པོའི་ལུགས་བཟང་གདོང་ལྔ་པས། །
རྟག་ཆད་སྨྲ་བའི་གླང་བོ་ཕམ་བྱས་ཏེ། །
མཐའ་བྲལ་དབུ་མའི་གད་རྒྱང་མངོན་པར་བསྒྲགས། །
རང་གཞན་གྲུབ་མཐའ་རྒྱ་མཚོའི་ཕ་མཐའ་ལ། །
སྐྱེས་སྦྱང་དམན་པའི་རྩལ་གྱིས་བགྲོད་མིན་ཡང་། །
རྟོན་པ་བཞི་ལྡན་གསུང་གི་འོད་དཀར་ལ། །
བརྟེན་ནས་དྲང་སྲོང་བདེན་པའི་གཏམ་འདི་སྨྲས། །
འདི་བྲིས་དགེ་བས་མཁའ་མཉམ་ལུས་ཅན་རྣམས། །
སྤྲོས་བྲལ་ཡེ་ཤེས་ཉིན་བྱེད་དབང་པོ་ཡིས། །
གཉིས་སྣང་འཁྲུལ་བའི་མུན་པ་རབ་བསལ་ནས། །
རང་བྱུང་ཡེ་ཤེས་གཞི་དབྱིངས་མངོན་གྱུར་ཤོག །
- 271 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ཅེས་པ་འདི་ནི་རྒྱ་གར་གྱི་ལྷོ་ཕྱོགས་དཔལ་ལྡན་འབྲས་སྤུངས་ནས་
འབྲས་རབ་འབྱམས་པའི་མིང་ཙམ་འཛིན་པ་དངོས་གྲུབ་དཔལ་གྱིས་བྲིས་པའོ། །
-272 -



གཞན་སྟོང་སྐལ་བཟང་མིག་འབྱེད།
༄༅།། གཞན་སྟོང་སྐལ་བཟང་མིག་འབྱེད་ཅེས་བྱ་བ་
བཞུགས་སོ།།
ཨོཾ་བདེ་ལེགས་སུ་གྱུར་ཅིག།
དུས་གསུམ་སངས་རྒྱས་རྟོན་པ་བཞི་ལྡན་སོགས། །
ངེས་དོན་རྫོགས་ལྡན་ཆོས་མཆོག་སྟོན་མཛད་པའི། །
མཁས་གྲུབ་རྣམས་ལ་གུས་པའི་ཕྱག་འཚལ་ནས། །
སྟོང་ཚུལ་གཉིས་སོགས་སྟོང་ཉིད་རབ་བཤད་བྱ། །
དེ་ལ་འདིར་རང་སྟོང་དང་གཞན་སྟོང་ཞེས་གངས་ལྗོངས་འདིར་ཡོངས་སུ་
གྲགས་པ་ལས། གཞན་སྟོང་དབུ་མའི་རང་ལུགས་ལས་བརྩམསཏེ། རང་སྟོང་དང་
གཞན་སྟོང་གི་སྟོང་ཚུལ་དང་སྟོང་ཉིད་ཀྱི་རབ་དབྱེ་བཤད་པ་ལ།
རང་སྟོང་དང་གཞན་སྟོང་གི་ངོ་བོ་ངོས་འཛིན་ཙམ་བཤད་པ་དང་། སྟོང་ཉིད་ཀྱི་
རབ་དབྱེ་བཤད་པ་དང་གཉིས། དང་པོ་ལ་རང་སྟོང་གི་ངོས་འཛིན་དང་གཞན་སྟོང་
གི་ངོས་འཛིན་ཚུལ་བཤད་པ་དང་གཉིས། དང་པོ་ནི། བོད་འདིར་རང་སྟོང་ཞེས་
ཡོངས་སུ་གྲགས་པ་ནི། བདེན་གཉིས་ཀྱིས་བསྡུས་པའི་ཆོས་རྣམས་རང་གི་ངོ་བོས་
སྟོང་བའམ་བདེན་གྲུབ་ཀྱི་སྤྲོས་པ་དང་བྲལ་བ་ཙམ་ལ་བྱེད་ལ། དེ་ལྟར་ཁས་ལེན་
པའི་གནས་སྐབས་པའི་དབུ་མ་པ་ནི། དབུ་མ་རང་སྟོང་བ་ཞེས་གྲགས་པ་དེ་ཡིན་
- 273 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པ་དང༌། སངས་རྒྱས་བྱང་སེམས་ཀྱི་དགོངས་པའི་རང་སྟོང་ནི་ཀུན་རྫོབ་ཀྱི་ཆོས་
རྣམས་གནས་ལུགས་སམ་བདེན་པར་གྲུབ་པ་ཅུང་ཟད་ཙམ་མེད་པས་ཀུན་རྫོབ་ཀྱི་
ཆོས་རྣམས་ནི་རང་སྟོང་མཚན་ཉིད་པ་ཡིན་ཏེ། ཚུལ་གཉིས་རྣམ་འབྱེད་ལས། དེ་ལ་
རང་སྟོང་གི་དོན་ནི་ཀུན་རྫོབ་དང་དོན་དམ་པའི་ཆོས་ཐམས་ཅད་རང་གི་ངོ་བོས་
སྟོང་ཞིང་བདེན་པར་མེད་པའི་ཕྱིར། ཆོས་ཐམས་ཅད་རང་སྟོང་ཡིན་ཞེས་འདོད་
པའི་དོན་ཡིན་ལ། ཞེས་དང༌། ཟབ་དོན་ཉེར་གཅིག་ལས། རྒྱལ་བ་སྲས་བཅས་
བཞེད་པའི་རང་སྟོང་གི་ལྟ་བ་དེ་སྤྲོས་པ་གཅོད་བྱེད་མཆོག་ཡིན་ཀྱང་། གཞན་སྟོང་
དུ་འདུས་པས་ལྟ་གྲུབ་ལོགས་ལོགས་པ་མིན་ལ། དེང་སང་གྲགས་པའི་རང་སྟོང་
ཐལ་རང་གཞུང་ཕྱི་གསུམ་གྱི་ལྟ་བ་དོན་དམ་བདེན་མེད་དུ་འདོད་པ་ནོར་བ་ཡིན་
པས་ལྟ་བས་སྤྲོས་པ་གཅོད་པ་ལ་བཟང་བ་མིན་ཏེ། སྐུར་འདེབས་སུ་འགྱུར་བའི་
ཕྱིར། ཞེས་གསུངས་པའི་ཕྱིར་རོ། །
གཉིས་པ་གཞན་སྟོང་གི་ངོས་འཛིན་ནི་སྟོང་གཞི་དོན་དམ་གཉིས་མེད་ཀྱི་ཡེ་
ཤེས་རང་གི་ངོ་བོ་ནི། འཕགས་པའི་མཉམ་བཞག་སོ་སོ་རང་རིག་པའི་ཡེ་ཤེས་ལ་
སྣང་ཚུལ་དང་གནས་ཚུལ་མཐུན་པའི་བདེན་པ་ཡིན་པར་གྲུབ་པའི་ཕྱིར་དང་། རང་
གི་ངོ་བོས་མི་སྟོང་ཞིང་གཞན་གཟུང་འཛིན་སོགས་སྤྲོས་པ་ཐམས་ཅད་ཀྱིས་སྟོང་
བའི་ཕྱིར་དེ་ནི་གཞན་སྟོང་ཟབ་མོ་ཡིན་ལ་ཀུན་རྫོབ་སྣང་གྲགས་ཀྱིས་བསྡུས་པའི་
ཆོས་རྣམས་ནི། རང་གི་ངོ་བོ་བདེན་པས་སྟོང་བ་ཡིན་ཏེ། ཐམས་ཅད་མཁྱེན་པ་ཏཱ་
ར་ནཱ་ཐའི་ཚུལ་གཉིས་རྣམ་འབྱེད་ལས། ཀུན་རྫོབ་ཀྱི་ཆོས་ཐམས་ཅད་བདེན་མེད་
རང་གི་ངོ་བོས་སྟོང་བས་རང་སྟོང་ཡིན་ཡང་། དོན་དམ་དབྱིངས་ནི་བདེན་པར་གྲུབ་
པའི་ཕྱིར་རང་གི་ངོ་བོས་མི་སྟོང་ལ། འོན་ཀྱང་སྟོང་ཉིད་ནི་ཡིན་ཏེ། གཞན་གཟུང་
- 274 -



གཞན་སྟོང་སྐལ་བཟང་མིག་འབྱེད།
འཛིན་སོགས་སྤྲོས་པ་ཐམས་ཅད་ཀྱིས་སྟོང་བའི་ཕྱིར། དོན་དམ་ནི་གཞན་སྟོང་ཡིན་
ནོ། །ཞེས་བཞེད་པས་དོན་ཡིན་པས། ཀུན་རྫོ་བ་རང་སྟོང་ཡིན་པ་ལ་མཐུན་ཡང་།
དོན་དམ་རང་སྟོང་བཞེད་མི་བཞེད་ཀྱི་ཁྱད་པར་ཡིན་ནོ། །ཞེས་གསུངས་པའི་ཕྱིར།
རང་སྟོང་བ་དང་གཞན་སྟོང་བ་གཉིས་ཀའི་ལུགས་ལ། ཀུན་རྫོབ་དང་དོན་དམ་འཇོག་
ལུགས་མི་འདྲ་སྟེ། རང་སྟོང་བ་རྣམས་ནི། འཁོར་འདས་ཀྱིས་བསྡུས་པའི་ཆོས་འདི་
ལྟར་སྣང་བ་ནི། ཀུན་རྫོབ་ཡིན་ལ། དེ་རྣམས་རང་བཞིན་མེད་པ་གང་ཡིན་པ་དེ་ནི་
དོན་དམ་བདེན་པར་འཇོག་ལ། དོན་དམ་དེ་ཡང་སྤྲོས་པ་བྲལ་ཙམ་དང་མེད་དགག་
ལ་འཇོག་གོ། དབུ་མ་གཞན་སྟོང་བ་ནི་དངོས་པོ་དངོས་མེད་གཟུང་འཛིན་སོགས་
གཉིས་སྣང་གི་བསྡུས་པའི་ཆོས་ཐམས་ཅད་ནི། ཀུན་རྫོབ་ཡིན་ལ། དོན་དམ་པའི་
དབྱིངས་གཉིས་སྟོང་གི་ཡེ་ཤེས་རང་རིག་པ་ནི་དོན་དམ་བདེན་པར་འཇོག་པས།
དོན་དམ་སྤྲོས་པ་དང་བྲལ་ཙམ་ལ་མི་བཟུང་བར་གཟུང་འཛིན་གཉིས་ཀྱི་སྤྲོས་པས་
སྟོང་བའི་རིག་པ་ཡེ་ཤེས་ལ་འཇོག སྤྲོས་པ་དང་བྲལ་ཙམ་ནམ་མཁའ་ལྟ་བུ་ནི་བེམ་
སྟོང་དང་ཆད་སྟོང་ཡིན་པས། ཆོས་དབྱིངས་ནི་དོན་དམ་པའི་ཡོན་ཏན་ཐམས་ཅད་
དབྱེར་མེད་པའི་མ་ཡིན་དགག་དང་སྤྲོས་བྲལ་དུ་བཞེད་དོ། །དེས་ན་གཞན་སྟོང་
དབུ་མ་པའི་མཚན་ཉིད་ནི། དབུ་མ་བ་གང་ཞིག། ཡོངས་གྲུབ་གཉིས་མེད་ཀྱི་ཡེ་ཤེས་
ནི། གཤིས་ལ་རང་གི་ངོ་བོས་གྲུབ་པར་ཁས་ལེན་ཞིང་གཞན་དབང་དང་ཀུན་བཏགས་
ཀྱིས་བསྡུས་པའི་ཆོས་རྣམས་གཤིས་ལ་རང་གི་ངོ་བོས་མ་གྲུབ་པར་ཁས་ལེན་པའི་
གང་ཟག་དེ། གཞན་སྟོང་དབུ་མ་པའི་མཚན་ཉིད། དེའི་སྒྲ་བཤད་ནི་སྟོང་གཞི་གཉིས་
མེད་ཀྱི་ཡེ་ཤེས་དེ་ནི་རང་ངོས་ནས་མི་སྟོང་པར་གཞན་གཟུང་འཛིན་སོགས་སྤྲོས་
པ་མཐའ་དག་གིས་གདོད་ནས་སྟོང་བ་དང༌། ཀུན་རྫོབ་གློ་བུར་གྱི་ཆོས་རྣམས་ནི།
- 275-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
དོན་དམ་པ་གཞན་གྱི་ངོ་བོས་སྟོང་བའི་སྟེང་དུ་རང་གི་ངོ་བོས་སྟོང་བར་སྨྲ་བས་ན་
དབུ་མ་གཞན་སྟོང་བའོ། །དེ་ལྟར་བདེན་པ་གཉིས་ཀྱི་སྟོང་ཚུལ་ནི། སྟོང་ཙམ་དང་།
སྟོང་བའི་གཞི་གང་ཡིན་པ་དེ་མེད་དགག་དང་། མ་ཡིན་དགག་གི་ཚུལ་འདི་དག་ལ་
ཕུང་པོ་རྣམ་པར་དཔྱད་པ་ཆད་པའི་སྟོང་བ་ཉིད་དང་རྣམ་པ་ཐམས་ཅད་ཀྱི་མཆོག་
དང་ལྡན་པའི་སྟོང་བ་ཉིད་ཅེས་ཀྱང་གསུངས་ཏེ། མགོན་པོ་འཇམ་དཔལ་གྱི་རང་གི་
ལྟ་བ་མདོར་བསྟན་ལས། ཕུང་པོ་རྣམ་དཔྱད་སྟོང་བ་རྣམས། །ཆུ་ཤིང་ཇི་བཞིན་སྙིང་
པོ་མེད། །རྣམ་པ་ཐམས་ཅད་མཆོག་ལྡན་པའི། །སྟོང་ཉིད་དེ་ལྟར་གྱུར་མ་ཡིན། །
སྐྱེས་པ་མེད་པ་འགག་མེད་པ། །ཤེས་བྱ་གང་ཞིག་འདིར་མཐོང་བ། །སྟོང་བའི་དངོས་
པོ་སྟོང་བ་ཉིད། །ཕུང་པོ་རྣམ་མེད་དཔྱད་པ་མིན། །ཞེས་དང་། །རྗེ་བཙུན་སྤྱན་རས་
གཟིགས་ཀྱི་དོན་འདི་ཉིད་ཡང་དང་ཡང་དུ་གསུངས་ཤིང་། གསང་བདག་ཕྱག་ན་རྡོ་
རྗེ་དང་། །འཕགས་པ་རྡོ་རྗེ་སྙིང་པོ་ལ་སོགས་པས་ཀྱང་གསུངས་ལ། །འཕགས་པ་
ཀླུ་སྒྲུབ་ཞབས་ཀྱིས། མ་སྐྱེས་པ་ཡི་སྟོང་ཉིད་གཅིག །གཅིག་ནི་སྐྱེས་པའི་སྟོང་བ་
ཉིད། །མ་སྐྱེས་པ་ཡི་སྟོང་ཉིད་མཆོག །སྐྱེས་པའི་སྟོང་བ་འཇིག་པ་ཡིན། །ཞེས་དང་།
ལང་ཀར་གཤེགས་པ་ལས་ཀྱང་དོན་དེ་ཉིད་གསུངས་པ་དང༌། འཕགས་པ་ཐོགས་
མེད་ཞབས་ཀྱིས་ཀྱང་། གང་གིས་སྟོང་བ་དང་། སྟོང་བའི་གཞི་གང་ཡིན་པའི་ཁྱད་པར་
རྟོགས་ན་སྟོང་ཉིད་ལ་ལེགས་པར་ཟིན་པ། ཞེས་གསུངས་ཤིང༌། དེ་མ་ཡིན་པར་
ཐམས་ཅད་རང་སྟོང་ཉིད་དུ་འདོད་ན་སྟོང་ཉིད་ལ་ལོགས་པར་ཟིན་པ། ཞེས་གསུངས་
ཏེ། འདི་ནི་སྟོང་བ་ཉིད་ལ་བལྟ་ཉེས་ན། །ཤེས་རབ་ཆུང་རྣམས་ཕུང་བར་འགྱུར། །
ཞེས་པ་དང་དོན་འདྲའོ། །
- 276 -



གཞན་སྟོང་སྐལ་བཟང་མིག་འབྱེད།
གཉིས་པ་སྟོང་ཉིད་ཀྱི་རབ་དབྱེ་ནི། སྟོང་ཉིད་གཉིས་སུ་དབྱེ་བ་དང་། གསུམ་
དུ་དབྱེ་བ་དང༌། བདུན་དུ་དབྱེ་བ་དང༌། བཅུ་དྲུག་སོགས་དབྱེ་བ་དང་བཞི། དང་
པོ་ནི། རང་སྟོང་དང་གཞན་སྟོང་གཉིས་སྔར་ལྟར་ཀུན་རྫོབ་ཀྱི་ཆོས་རྣམས་རང་སྟོང་
དང༌། དོན་དམ་བདེན་པ་ནི་གཞན་སྟོང་ཡིན་ཏེ། ཆོས་རྗེ་ཀུན་མཁྱེན་གྱིས་མཛད་
པའི་སྟོང་ཉིད་ཀྱི་རབ་དབྱེ་ལས། སྟོང་ཉིད་གསུངས་པ་ཐམས་ཅད་རང་སྟོང་ཁོ་ན་
མ་ཡིན་གྱི་གཞན་སྟོང་ཟབ་མོ་ཡིན་པའི་སྟོང་ཉིད་དང་། རང་སྟོང་མི་ཟབ་པ་ཡིན་
པའི་སྟོང་ཉིད་དུ་དབྱེར་ཡོད་དོ། །ཡང་རྣམ་པ་གཉིས་ཏེ། དོན་དམ་ཡིན་པའི་སྟོང་
ཉིད་དང་། ཀུན་རྫོབ་ཡིན་པའི་སྟོང་ཉིད་དོ། །ཞེས་དང༌། སྟོང་ཉིད་ཆེན་པོའི་མདོ་
སོགས་ལས། །གང་ཞིག་གང་ན་མེད་པ་དེས་སྟོང་ངོ་། །དེ་ལ་ལྷག་མ་གང་ཡིན་པ་དེ་
འདིར་རྟག་ཏུ་ཡོད་དོ། །དེ་ནི་སྟོང་བ་ཉིད་ལ་ཡང་དག་པར་འཇུག་པ་ཡང་དག་པ་ཇི་
ལྟ་བ་སྟེ་ཕྱིན་ཅི་མ་ལོག་པའོ། །ཞེས་དང་། རྗེ་བཙུན་བྱམས་མགོན་གྱི་ཞལ་སྔ་ནས།
ཡང་དག་མཐའ་ནི་འདུས་བྱས་ཀྱི། །རྣམ་པ་ཐམས་ཅད་དབེན་པ་སྟེ། །ཞེས་དང་། རྣམ་
དབྱེར་བཅས་པའི་མཚན་ཉིད་ཅན། །གློ་བུར་དག་གིས་དབྱིངས་སྟོང་གི །རྣམ་དབྱེར་
མེད་པའི་མཚན་ཉིད་ཅན། །བླ་མེད་ཆོས་ཀྱི་སྟོང་མ་ཡིན། །ཞེས་གསུངས་པའི་ཕྱིར་
རོ། །ཡང་དེ་ལྟར་ཤེར་འགྲེལ་སྔོན་མེད་ལེགས་བཤད་ལས། འཁོར་ལོ་ཐ་མའི་མདོ་
རྣམས་ལས་ནི་ལྷག་པར་ཡང་རྒྱས་ཤིང་གསལ་བར་གསུངས་ཏེ། བཀའ་འཁོར་ལོ་
གསུམ་ཆར་གྱི་དངོས་བསྟན་དང་ཤུགས་བསྟན་དང༌། དགོངས་དོན་གྱི་གཙོ་བོའི་སྟོང་
བ་ཉིད་ནི། གཞན་སྟོང་དབུ་མ་ཆེན་པོ་ཁོ་ན་ཡིན་གྱི་སྲིད་ཚད་ཐམས་ཅད་རང་སྟོང་
དུ་འདོད་པའི་ལུགས་ལྟར་གསུངས་པ་ནི་མེད་དོ། །དེ་བས་ན་ཀུན་རྫོབ་ཀྱི་ཆོས་ཐམས་
ཅད་གདོད་མ་ནས་རང་གི་ངོ་བོས་སྟོང་པར་འཇོག་པའི་གྲུབ་མཐའ་ནི། རང་སྟོང་
-277-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
རྣམ་དག་རྒྱལ་བའི་དགོངས་པ་ཡིན་ཡང་མཐར་ཐུག་དོན་དམ་དབྱིངས་ཀྱང་རང་གི་
ངོ་བོས་སྟོངས་པར་འདོད་པ་ནི་ཤིན་ཏུ་ཆེས་ལོག་པར་ལྟ་བ་ཡིན་པས། དེ་གཉིས་
བསྡོམས་པའི་གྲུབ་མཐའ་འདི་དག་ནི་ཁ་ཟས་བཟང་པོ་དུག་ཅན་དང་འདྲ་ལ། ཀུན་
རྫོབ་ཐམས་ཅད་རང་སྟོང་དང༌། དོན་དམ་དབྱིངས་གཞན་སྟོང་དུ་འཁྱེར་ཤེས་པ་
ཟུང་འཇུག་གི་ལྟ་བ་ཡོན་ཏན་ཀུན་དང་ལྡན་པ་འདི་ནི། ཆོས་ཉིད་ཀྱི་གནས་ལུགས་
དང༌། སངས་རྒྱས་ཐམས་ཅད་ཀྱི་དགོངསཔའོ། །ཞེས་གསུངས་པའི་ཕྱིར་རོ། །སྐབས་
འདིར་དོན་དམ་ཆོས་ཀྱི་དབྱིངས་དེ་ནི་རང་གི་ངོ་བོས་མི་སྟོང་བ་དང་བདེན་པར་
གྲུབ་ཀྱང་དགག་བྱ་བདག་གཉིས་ཀྱིས་སྟོང་བ་དང༌། སྤྲོས་པའི་བདེན་གྲུབ་བམ་
དགག་བྱ་བདེན་པར་མ་གྲུབ་སྟེ། རི་ཆོས་ལས། བདག་གཉིས་ཀྱི་སྟོང་བའི་ཕྱིར།
ཞེས་དང་། གཞན་སྟོང་དབུ་མའི་རྒྱན་ལས། མཚན་མ་སྤྲོས་པའི་བདེན་གྲུབ་ང་མི་
འདོད། །སྤྲོས་པའི་དབེན་པའི་བདེན་ཚུལ་འདི་ལྟ་བུ། །ཞེས་དང་། བདེན་གྲུབ་འགོག་
ཚད་སྤྲོས་པའི་བདེན་འགོག་སྟེ། །ཞེས་དང༌། ཡོངས་གྲུབ་དེ་ལ་སྤྲོས་པའི་བདེན་
པ་མེད། །སྤྲོས་པའི་བདེན་པ་ཡོད་ན་ཀུན་རྫོབ་སྟེ། །ཞེས་གསུངས་པའི་ཕྱིར། གཞན་
དུ་ཡང་བཤད་ཟིན་ཏོ། །
གཉིས་པ་གསུམ་དུ་དབྱེ་བ་ནི། མེད་པའི་སྟོང་བ་ཉིད་དང་། ཡོད་པའི་སྟོང་བ་
ཉིད་དང་། རང་བཞིན་སྟོང་བ་ཉིད་དང་གསུམ། དང་པོ་ནི། ཀུན་བཏགས་རྣམས་
ཞེན་ཡུལ་ལ་ཤར་བ་ཙམ་མ་གཏོགས། གནས་ལུགས་ལ་ལྟ་ཅི་སྨོས། ཀུན་རྫོབ་ཀྱི་
ཤེས་པ་རླང་པོས་གཞིགས་ན་ཤེས་པ་ཀུན་རྫོབ་པ་དེའི་ངོར་ཡང་མ་གྲུབ་པའི་ཕྱིར་
མེད་པའི་སྟོང་བ་ཉིད་དང་། གཉིས་པ་ནི། གཞན་དབང་རྣམས་ཏེ། ཀུན་རྫོབ་ཀྱི་ཤེས་
པ་ལ་གསལ་བར་སྣང་བ་དང་། ཡང་དག་ཀུན་རྫོབ་བདེན་པའི་ངོ་བོར་ཡོད་པས་ཡོད་
- 278 -



གཞན་སྟོང་སྐལ་བཟང་མིག་འབྱེད།
པའི་སྟོང་བ་ཉིད་དང་། གསུམ་པ་ནི། ཡོངས་གྲུབ་སྟེ། དྲི་མ་སྦྱང་བའི་གཞི་གདོད་
ནས་ཆོས་ཀུན་གྱི་རང་བཞིན་དུ་ཡོད་ཀྱང་དེ་ལྟར་མ་རྟོགས་པའི་དྲི་མ་སྦྱོང་དགོས་
ཤིང་། མངོན་སུམ་དུ་རྟོགས་པར་བྱ་ཞིང་ཐོབ་པར་བྱ་དགོས་པས་ན། སྦྱང་གཞི་དང་
ཐོབ་བྱ་དང་། རེག་པར་བྱ་བ་ཡིན་ཅིང་། རང་གི་ངོ་བོ་དོན་དམ་ཡང་ཡིན་སྤྲོས་བྲལ་
གྱི་སྟོང་ཉིད་ཀྱང་ཡིན། ཆོས་ཐམས་ཅད་ཀྱི་རང་བཞིན་དུ་གནས་པ་ཡང་ཡིན། གློ་
བུར་གྱི་དྲི་མའམ་འཁྲུལ་སྣང་གི་གདོད་ནས་སྟོང་བ་ཡང་ཡིན་པས་དེ་ལ་རང་བཞིན་
སྟོང་བ་ཉིད་ཅེས་བྱ་སྟེ། མདོ་སྡེ་རྒྱན་ལས། མེད་པའི་སྟོང་བ་ཉིད་ཤེས་ཤིང་། །དེ་
བཞིན་ཡོད་པའི་སྟོང་ཉིད་དང་། །རང་བཞིན་སྟོང་བ་ཉིད་ཤེས་ན། །སྟོང་ཉིད་ཤེས་
པ་ཞེས་བརྗོད་དོ། །ཞེས་གསུངས་པའི་ཕྱིར། དེ་ཡང་ཀུན་བཏགས་ནི། གཞི་ནས་
མ་གྲུབ་ཀྱང་ཀུན་རྫོབ་ཏུ་དངོས་པོར་ཞེན་པའི་ཡུལ་ཡིན་པའི་ཕྱིར་ཤེས་པར་བྱ་བ་
དང༌། གཞན་དབང་ནི་དོན་ལ་མེད་བཞིན་དུ། དངོས་པོ་འཁྲུལ་བའི་བློའམ། དེ་
འདྲའི་བློ་ལ་དངོས་པོར་གསལ་བར་སྣང་བ་ཡིན་པས། འཁྲུལ་སྣང་རྒྱུ་དང་བཅས་
པ་སྤང་དགོས་པས་དེ་ནི་སྤང་བྱ་དང་། ཡོངས་གྲུབ་ནི། དྲི་མ་སྦྱང་བར་བྱ་བའི་གཞི་
ཡིན་པའི་ཕྱིར་ན། ཡོངས་སུ་གྲུབ་པའི་ངོ་བོ་རང་བཞིན་སྟོང་བ་ཉིད་ཡིན་པར་གསུངས་
ཏེ། མདོ་སྡེ་རྒྱན་ལས། རྟག་ཏུ་གཉིས་བྲལ་འཁྲུལ་པའི་རྟེན་གང་ཡིན་དང་གང་
ཞིག་རྣམ་ཀུན་ཏུ། །བརྗོད་པར་ནུས་མ་ཡིན་ཅིང་སྤྲོས་པ་མེད་པའི་བདག་ཉིད་དེ་
ཁོ་ན། །ཤེས་བྱ་སྤང་བྱ་རང་བཞིན་དྲི་མེད་འདོད་གང་རྣམས་པར་སྦྱང་བྱ་སྟེ། ། ཞེས་
གསུངས་པའི་ཕྱིར། ཡོངས་སུ་གྲུབ་པའི་རང་བཞིན་སྟོང་བ་ཉིད་ནི། དེ་བཞིན་ཉིད་
དང༌། ཡང་དག་པའི་མཐའ་དང༌། མཚན་མ་མེད་པ་དང་དོན་དམ་པ་དང་། ཆོས་ཀྱི་
དབྱིངས་དང་། བྱང་ཆུབ་ཀྱི་སེམས་ལ་སོགས་པའི་རྣམ་གྲངས་སུ་བསྟན་ཏེ། དབུས་
- 279 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
མཐའ་ལས། སྟོང་པ་ཉིད་ནི་མདོར་བསྡུས་ན། །དེ་བཞིན་ཉིད་དང་ཡང་དག་མཐའ། །
མཚན་མ་མེད་དང་དོན་དམ་དང་། །ཆོས་ཀྱི་དབྱིངས་ནི་རྣམས་གྲངས་སོ། །ཞེས་དང་།
འཕགས་པ་ཀླུ་སྒྲུབ་ཀྱི་ཞལ་སྔ་ནས། དེ་བཞིན་ཉིད་དང་ཡང་དག་མཐའ། །མཚན་
མ་མེད་དང་དོན་དམ་ཉིད། །བྱང་ཆུབ་སེམས་མཆོག་དེ་ཉིད་དང་། །སྟོང་བ་ཉིད་
དུའང་བཤད་པ་ཡིན། །ཞེས་གསུངས་སོ། །དེ་ལྟར་སྟོང་ཉིད་གསུམ་གྱི་རྣམ་དབྱེ་
ལེགས་པར་ཤེས་ན་གསུང་རབ་རྣམས་ལས་སྟོང་ཉིད་ཀྱི་རབ་དབྱེ་བསྟན་པ་རྣམས་
རྟོགས་པར་འགྱུར་བ་ཡིན་ཏེ། ཤེར་འགྲེལ་སྔོན་མེད་ལེགས་བཤད་ལས། དེ་ལྟར་
ན་སྟོང་ཉིད་རྣམ་པ་གསུམ་གྱི་དབྱེ་བ་འདི་མ་ཤེས་ན། འཁོར་ལོ་གསུམ་གྱི་མདོ་སྡེ་
རྣམས་ལས་སྟོང་ཉིད་ཀྱི་རྣམ་བཞག་མང་པོ་གསུངས་པའི་དངོས་བསྟན་ཡང་རྟོགས་
པར་མི་འགྱུར་ན། དགོངས་དོན་ལྟ་སྨོས་ཀྱང་ཅི་དགོས་ལ། །འདི་ཤེས་པས་ན་དངོས་
བསྟན་དང་དགོངས་དོན་མཐའ་དག་ལ་མཁས་པར་འགྱུར་རོ། །ཞེས་གསུངས་པའི་
ཕྱིར་རོ། །དེ་ལྟ་ན་གཞི་གྲུབ་ན་སྟོང་ཉིད་དེ་གསུམ་པོ་གང་རུང་ཡིན་དགོས་པས།
གཞི་གྲུབ་ན་སྟོང་ཉིད་ཡིན་པས་ཁྱབ་སྟེ། ཚུལ་གཉིས་རྣམ་འབྱེད་ལས། གཞི་གྲུབ་
ན་སྟོང་ཉིད་ཡིན་པས་ཁྱབ་པ་འཆའ་བ་ཡིན་ནོ། །ཞེས་སོགས་ལུང་རིགས་དུ་མས་
གྲུབ་བོ། ། །
གསུམ་པ་བདུན་དུ་དབྱེ་བ་ནི། ལང་ཀར་གཤེགས་པ་ལས། བློ་གྲོས་ཆེན་པོ་
དེ་ལ་མདོར་ན་སྟོང་ཉིད་ནི་རྣམ་པ་བདུན་ཏེ། འདི་ལྟར་མཚན་ཉིད་སྟོང་བ་ཉིད་དང༌།
དངོས་པོའི་རང་བཞིན་སྟོང་བ་ཉིད་དང༌། སྲིད་པ་སྟོང་བ་ཉིད་དང་། མི་སྲིད་པ་སྟོང་
བ་ཉིད་དང་། ཆོས་ཐམས་ཅད་བརྗོད་དུ་མེད་པ་སྟོང་བ་ཉིད་དང་། དོན་དམ་པ་འཕགས་
པའི་ཡེ་ཤེས་སྟོང་བ་ཆེན་པོ་ཉིད་དང་། གཅིག་གིས་གཅིག་སྟོང་བ་ཉིད་དང་བདུན་ནོ། །
- 280 -



གཞན་སྟོང་སྐལ་བཟང་མིག་འབྱེད།
ཞེས་སྟོང་ཉིད་བདུན་གསུངས་ལ། དང་པོ་ནི། དངོས་པོ་རྣམས་རང་དང་སྤྱིའི་མཚན་
ཉིད་ཀྱིས་སྟོང་བ་ཉིད་དང་། གཉིས་པ་ནི། དངོས་པོ་རང་བཞིན་གྱི་སྐྱེ་བས་སྟོང་བ་
དང༌། གསུམ་པ་ནི། ཕུང་པོ་རྣམས་བདག་དང་བདག་གིས་སྟོང་བ་དང་། བཞི་བ་ནི་
ཕུང་པོ་རྣམས་མྱང་འདས་ཀྱིས་སྟོང་བ་དང་། ལྔ་བ་ནི་ཀུན་བཏགས་པའི་རང་བཞིན་
གྱིས་སྟོང་བ་དང་། དྲུག་པ་ནི་ལྟ་བ་དང་ཉེས་པའི་བག་ཆགས་ཐམས་ཅད་ཀྱིས་སྟོང་
བ་དང་། བདུན་པ་ནི། ཁང་བ་བ་ལང་གིས་སྟོང་བ་ལ་གསུངས་སོ། །དེ་ལྟར་དགག་
གཞི་བདུན་གྱི་སྟེང་དུ་དགག་བྱ་བདུན་མེད་པ་ནི་སྟོང་ཉིད་བདུན་ནོ། །དོན་དམ་
གཞན་སྟོང་ནི་དྲུག་པ་དོན་དམ་པ་འཕགས་པའི་ཡེ་ཤེས་སྟོང་བ་ཆེན་པོ་ཉིད་ཡིན་
ནོ། །ཁ་ཅིག་གིས། བདུན་པ། གཅིག་གིས་གཅིག་སྟོང་བ་དང༌། གཞན་སྟོང་གི་
སྟོང་ཚུལ་དང་ཁྱད་པར་མེད་དོ་ཞེ་ན། དེ་ནི་མི་འཐད་དེ་སྟོང་ཚུལ་ཐ་མ་ནི་བུམ་པ་
ཀ་བས་སྟོང་བ་ལྟར་ཀུན་རྫོབ་ཀྱི་ཆོས་གཅིག་གིས་གཅིག་སྟོང་བ་དེ་ཡིན་པས་དེ་ནི་
ཉི་ཚེ་བ་དང་ཐ་ཤལ་བ་དང་སྤང་བྱ་ཡིན་པར་གསུངས་པས་དེ་དང༌། དོན་དམ་རང་
བཞིན་པ་དེ་ཀུན་རྫོབ་གློ་བུར་བའི་ཆོས་རྣམས་ཀྱིས་སྟོང་བ་ནི་ཁྱད་པར་ཆེ་བ་ལས་
ཀྱང་ཆེས་ཤིན་ཏུ་ཆེ་བའི་ཕྱིར་ཏེ། སྟོང་ཉིད་དྲུག་པ་དང་བདུན་པའི་རྒྱས་བཤད་ཀྱི་
སྐབས་སུ། མདོ་དེ་ཉིད་ལས། བློ་གྲོས་ཆེན་པོ་དོན་དམ་པ་འཕགས་པའི་ཡེ་ཤེས་
སྟོང་བ་ཉིད་ཆེན་པོ་གང་ཞེ་ན། འདི་ལྟ་སྟེ། བདག་གི་སོ་སོ་རང་གི་འཕགས་པའི་
ཡེ་ཤེས་ཁུང་དུ་ཆུད་པ་ནི་ལྟ་བ་དང་ཉེས་པའི་བག་ཆགས་ཐམས་ཅད་ཀྱིས་སྟོང་སྟེ་
དེའི་ཕྱིར་དོན་དམ་པ་འཕགས་པའི་ཡེ་ཤེས་སྟོང་བ་ཆེན་པོ་ཉིད་ཅེས་བྱའོ། །བློ་གྲོས་
ཆེན་པོ་གཅིག་གིས་གཅིག་སྟོང་བ་ཉིད་གང་ཞེ་ན་འདི་ལྟ་སྟེ། གང་ལ་ཅི་མེད་པ་དེ་ནི་
དེས་སྟོང་ཞེས་བྱའོ། །ཞེས་པ་ནས་ཆོས་ཐམས་ཅད་ཀྱི་རང་དང་སྤྱིའི་མཚན་ཉིད་ནི་
- 281 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
གཅིག་ལ་གཅིག་མེད་དོ། །དེའི་ཕྱིར་གཅིག་གིས་གཅིག་སྟོང་བ་ཉིད་ཅེས་བྱའོ། །བློ་
གྲོས་ཆེན་པོ་གཅིག་གིས་གཅིག་སྟོང་བ་ཉིད་འདི་ནི་ཀུན་གྱི་ཐ་ཤལ་དེ་དེ་ནི་ཁྱོད་ཀྱིས་
སྤང་བར་བྱའོ། །ཞེས་གསུངས་པ་དང་། དངོས་པོ་གཅིག་གིས་གཅིག་ཕན་ཚུན་སྟོང་
པ་འདི་ནི་མྱང་འདས་ཆེན་པོ་ལ་སོགས་པར་དོན་དམ་གཞན་སྟོང་གི་དཔེར་གསུངས་
ཀྱི་གཞན་སྟོང་ཡིན་པར་མ་གསུངས་པའི་ཕྱིར། དེ་ནི་གཞན་སྟོང་ཟབ་མོ་ཡིན་པ་
མདོ་འདིར་བཀག་ལ། ཁོ་བོ་ཅག་ཀྱང་དེ་ཁོ་ན་ལྟར་འདོད་པའི་ཕྱིར་ཉེས་སྐྱོན་གང་
ཡང་མེད་དོ། །
བཞི་བ་སྟོང་ཉིད་བཅུ་དྲུག་སོགས་དབྱེ་བ་ནི། ཤེར་ཕྱིན་གྱི་མདོ་ལས། རབ་
འབྱོར་གཞན་ཡང་བྱང་ཆུབ་སེམས་དཔའི་ཐེག་པ་ཆེན་པོ་ནི་ནང་སྟོང་བ་ཉིད་དང་།
ཕྱི་སྟོང་པ་ཉིད་དང་། ཕྱི་ནང་སྟོང་པ་ཉིད་དང༌། སྟོང་པ་ཉིད་སྟོང་པ་ཉིད་དང༌། ཆེན་
པོ་སྟོང་པ་ཉིད་དང་། དོན་དམ་པ་སྟོང་པ་ཉིད་དང་། འདུས་བྱས་སྟོང་པ་ཉིད་དང་།
འདུས་མ་བྱས་སྟོང་བ་ཉིད་དང་། མཐའ་ལས་འདས་པ་སྟོང་པ་ཉིད་དང་། ཐོག་མ་
དང་ཐ་མ་མེད་པ་སྟོང་པ་ཉིད་དང་། དོར་བ་མེད་པ་སྟོང་པ་ཉིད་དང་། རང་བཞིན་
སྟོང་པ་ཉིད་དང༌། རང་གི་མཚན་ཉིད་སྟོང་བ་ཉིད་དང་། ཆོས་ཐམས་ཅད་སྟོང་པ་
ཉིད་དང༌། མི་དམིགས་པ་སྟོང་པ་ཉིད་དང་། དངོས་པོ་མེད་པ་སྟོང་པ་ཉིད་དང་།
ངོ་བོ་ཉིད་སྟོང་པ་ཉིད་དང་། དངོས་པོ་མེད་པའི་ངོ་བོ་ཉིད་སྟོང་པ་ཉིད་ཡིན་ནོ། །
ཞེས་གསུངས་ལ། འདི་རྣམས་ཀྱི་དོན་ནི་རྗེ་བཙུན་བྱམས་མགོན་གྱི་དབུས་མཐའ་
ལས། ཟ་བ་བཟའ་དང་དེ་ཡི་ལུས། །གནས་ཀྱི་གཞི་ཡི་སྟོང་པ་ཉིད། །དེ་ཡང་གང་
གིས་ཇི་ལྟར་མཐོང་། །གང་ཕྱིར་དེ་ཡང་སྟོང་བ་ཉིད། །དགེ་གཉིས་ཐོབ་པར་བྱ་བའི་
ཕྱིར། །རྟག་ཏུ་སེམས་ཅན་ཕན་བྱའི་ཕྱིར། །འཁོར་བ་བཏང་བར་མི་བྱའི་ཕྱིར། །དགེ་
བ 282 -



གཞན་སྟོང་སྐལ་བཟང་མིག་འབྱེད།
བ་མི་ཟད་བྱ་བའི་ཕྱིར། །རིགས་ཀྱང་རྣམ་པར་དག་བྱའི་ཕྱིར། །མཚན་དང་དཔེ་
བྱད་ཐོབ་བྱའི་ཕྱིར། །སངས་རྒྱས་ཆོས་རྣམས་དག་བྱའི་ཕྱིར། །བྱང་ ཆུབ་ སེམས་
དཔའ་སྒྲུབ་པར་བྱེད། །ཅེས་སྟོང་ཉིད་བཅུ་བཞི་གསུངས་པ་ལས། །ཟ་བ་པོ་མིག་
ལ་སོགས་པ་ནང་གི་སྐྱེ་མཆེད་རྣམས་སྟོང་པ་ནི། ནང་སྟོང་པ་ཉིད་དང་། བཟའ་བར་
བྱ་བ་གཟུགས་སྒྲ་ལ་སོགས་པ་ཕྱིའི་སྐྱེ་མཆེད་སྟོང་པ་ནི་ཕྱི་སྟོང་པ་ཉིད་དང༌། ཕྱི་
ནང་གི་སྐྱེ་མཆེད་དེ་གཉིས་ཀྱི་རྟེན་ལུས་སམ་ཁོག་པ་སྟོང་བ་ནི་ཕྱི་ནང་སྟོང་བ་ཉིད་
དང༌། དབང་རྟེན་ཁོག་པ་རྣམས་ནི་སེམས་ཀྱི་ཟིན་པས་ནང་དང་། དབང་པོས་མ་
བསྡུས་པས་ཕྱི་སྟེ་སྐབས་འདིའི་ཕྱི་ནང་གཉིས་ཀའོ། །གནས་ཀྱི་གཞི་སྣོད་ཀྱི་འཇིག་
རྟེན་རྒྱ་ཆེན་པོ་སྟོང་བ་ནི་ཆེན་པོ་སྟོང་བ་ཉིད་དང་དེ་ཡང་སྟོང་ཉིད་ཤེས་པ་གང་གིས་
སྟོང་བར་མཐོང་པ་དེའི་སྟོང་ཉིད་ནི། སྟོང་བ་ཉིད་སྟོང་བ་ཉིད་དང་། ཇི་ལྟར་དོན་
དམ་པའི་རྣམ་པར་མཐོང་བ་དེའི་སྟོང་བ་ཉིད་ནི། དོན་དམ་སྟོང་བ་ཉིད་དང༌། བྱང་
ཆུབ་སེམས་དཔའ་རྣམས་ཀྱིས་དགོས་པ་གང་གི་ཕྱིར་དུ་སྟོང་པ་ཉིད་བསྒོམས་ནས་
ལམ་སྒྲུབ་པར་བྱེད་ཅེ་ན། དགེ་གཉིས་ཐོབ་པར་བྱ་བའི་ཕྱིར་ཡིན་པས་ལམ་གྱི་དགེ་
བ་འདུས་བྱས་ཀྱི་སྟོང་ཉིད་ནི། འདུས་བྱས་སྟོང་བ་ཉིད་དང་། མྱང་ངན་ལས་འདས་
པའི་དགེ་བ་འདུས་མ་བྱས་ཀྱི་སྟོང་པ་ནི། འདུས་མ་བྱས་སྟོང་བ་ཉིད་དང་། རྟག་
ཏུ་སེམས་ཅན་ཕན་འདགས་པར་བྱ་བའི་ཕྱིར་བྱང་ཆུབ་སེམས་དཔས་སྒྲུབ་པར་བྱེད
པའི་གཞན་ཕན་མཐའ་ཡས་པའི་སྟོང་བ་ནི། མཐའ་ལས་འདས་པ་སྟོང་བ་ཉིད་དང་།
འཁོར་བ་བློས་བཏང་བར་མི་བྱ་བའི་ཕྱིར་བྱང་ཆུབ་སེམས་དཔས་སྒྲུབ་པར་བྱེད་ལ།
བློ་མི་བཏང་བར་བྱ་བའི་འཁོར་བ་ལ་ཐོག་མཐའ་མེད་པའི་སྟོང་བ་ནི། ཐོག་མ་ཐ་མ་
མེད་པའི་སྟོང་བ་ཉིད་དང་། ལྷག་མེད་མྱང་འདས་ཀྱི་དུས་སུ་དགེ་བ་མི་ཟད་པར་
- 283 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
བྱ་བའི་ཕྱིར་བྱང་ཆུབ་སྒྲུབ་པར་བྱེད་ལ། དེའི་སྟོང་བ་ཉིད་ནི། དོར་བ་མེད་པའི་
སྟོང་བ་ཉིད་དང་། རིགས་རང་བཞིན་གྱི་དག་པ་གློ་བུར་གྱི་དྲི་མ་དག་པར་བྱ་བའི་
ཕྱིར་བྱང་ཆུབ་སྒྲུབ་པར་བྱེད་ལ། དེའི་སྟོང་བ་ནི་རང་བཞིན་སྟོང་བ་ཉིད་དང་། མཚན་
དང་དཔེ་བྱད་ཐོབ་པར་བྱ་བའི་ཕྱིར་བྱང་སེམས་ཀྱིས་སྒྲུབ་པར་བྱེད་ལ། དེ་ནི་རིང་
གི་མཚན་ཉིད་ཡིན་ལ། དེའི་སྟོང་བ་ནི། རང་གི་མཚན་ཉིད་ཀྱི་སྟོང་བ་ཉིད་དང༌། སངས་
རྒྱས་ཆོས་རྣམས་དག་པར་བྱ་བའི་ཕྱིར་བྱང་ཆུབ་སེམས་དཔའ་སྒྲུབ་པར་བྱེད་པ་དེའི་
སྟོང་ཉིད་ནི་ཆོས་ཐམས་ཅད་སྟོང་བ་ཉིད་དོ། །དེ་དག་ལས་སྟོང་ཉིད་དང་པོ་བཞི་
ནི་ཤེས་བྱའི་དངོས་པོ་ལས་བརྩམ་པ་དང་། དེ་ནས་གཉིས་ནི་ཡུལ་ཅན་ལས་བརྩམས་
ཏེ། ལྔ་པ་དང་དྲུག་པའོ། །དེ་ནས་བརྒྱད་ནི་གང་གི་ཕྱིར་བྱང་ཆུབ་སེམས་དཔས་སྒྲུབ་
པར་བྱེད་པ་སོགས་ལས་བརྩམས་ཏེ་བདུན་པ་ནས་བཅུ་བཞིའི་བར་རོ། །དེ་ནས་དངོས་
པོ་མེད་པ་སྟོང་བ་ཉིད་དང་། དངོས་པོ་མེད་པའི་ངོ་བོ་ཉིད་སྟོང་བ་ཉིད་གཉིས་ནི།
དབུས་མཐའ་ལས། གང་ཟག་དང་ནི་ཆོས་རྣམས་ཀྱི། །དངོས་པོ་མེད་འདིར་སྟོང་
བ་ཉིད། །དེ་དངོས་མེད་པའི་དངོས་ཡོད་པ། །དེ་ནི་དེ་ལས་སྟོང་ཉིད་གཞན། ། ཞེས་
དང༌། དེའི་འགྲེལ་བར་དབུ་མ་པ་ཆེན་པོ་དབྱིག་གཉེན་གྱི་ཞལ་སྔ་ནས། གང་ཟག་
དང་ཆོས་ཀྱི་དངོས་པོ་མེད་པ་ནི་སྟོང་པ་ཉིད་དོ། །དངོས་པོ་མེད་པ་དེའི་དངོས་པོ་མེད་
པ་མ་ཡིན་ནོ། །ཟ་བ་ལ་སོགས་པ་སྟོང་པ་ཉིད་ཅེས་ཅི་སྐད་སྨོས་པ་དེར་སྟོང་བ་ཉིད་
ཀྱི་མཚན་ཉིད་བསྟན་པའི་ཕྱིར་དངོས་པོ་མེད་པ་དང་། དངོས་པོ་མེད་པའི་ངོ་བོ་ཉིད་
སྟོང་བ་ཉིད་རྣམ་པ་གཉིས་ཐ་མར་རྣམ་པར་འཇོག་སྟེ། གང་ཟག་དང་ཆོས་སུ་སྒོ་
འདོགས་པ་དང་། དེའི་སྟོང་པ་ཉིད་ལ་སྐུར་བ་འདེབས་པ་བསལ་བའི་ཕྱིར་གོ་རིམ་
བཞིན་ནོ། །དེ་ལྟར་སྟོང་བ་ཉིད་ཀྱི་རབ་ཏུ་དབྱེ་བ་ཤེས་པར་བྱའོ། །ཞེས་གསུངས་
- 284 -



གཞན་སྟོང་སྐལ་བཟང་མིག་འབྱེད།
པ་ལྟར། གང་ཟག་དང་ཆོས་སུ་གཏོགས་པའི་དངོས་པོ་རྣམས་གཤིས་ཀྱི་གནས་ལུགས་
ལ་གདོད་ནས་མེད་ཅིང་མ་གྲུབ་པའི་ཕྱིར། རང་རང་གི་ངོ་བོས་སྟོང་ཞིང་དངོས་པོ་
མེད་པ་ནི་འདིར་དངོས་པོ་མེད་པ་སྟོང་བ་ཉིད་དང་། གང་ཟག་དང་ཆོས་དེ་རྣམས་
ཀྱི་དངོས་པོ་མེད་པའི་གཞི་ཆོས་ཉིད་དེ་བཞིན་ཉིད་ཀྱི་དངོས་པོའམ་ངོ་བོར་ཡོད་པ་
ནི། དངོས་པོ་མེད་པའི་ངོ་བོ་ཉིད་སྟོང་བ་ཉིད་ཡིན་པས། དེ་ནི་སྔ་མ་དེ་ལས་སྟོང་
པ་ཉིད་གཞན་དུ་གསུངས་ལ། གཞན་ཡིན་པའི་རྒྱུ་མཚན་ནི་སྔ་མ་རང་སྟོང་དང་ཕྱི་
མ་གཞན་སྟོང་ཡིན་པས་སོ། །སྟོང་ཉིད་བཅོ་བརྒྱད་དུ་ཕྱེ་ན་སྔ་མ་བཅུ་དྲུག་གི་སྟེང་
དུ། མི་དམིགས་པ་སྟོང་བ་ཉིད་དང་། ངོ་བོ་ཉིད་སྟོང་བ་ཉིད་དང་བཅོ་བརྒྱད་དོ། །
དེ་གཉིས་ཀྱི་ངོས་འཛིན་ནི། ཤེར་འགྲེལ་སྔོན་མེད་ལེགས་བཤད་ལས། མི་དམིགས་
པ་སྟོང་བ་ཉིད་ནི། དངོས་མེད་སྟོང་བ་ཉིད་དང་དོན་གཅིག་ལ། ངོ་བོ་ཉིད་སྟོང་བ་
ཉིད་ནི་དངོས་མེད་ངོ་བོ་ཉིད་དང་དོན་གཅིག་གོ །ལྡོག་ཆའི་ཁྱད་པར་ནི། དངོས་
མེད་སྟོང་ཉིད་ནི། ངོ་བོའི་སྒོ་ནས་མ་གྲུབ་པ་དང་། མི་དམིགས་པ་ནི་ཡེ་ཤེས་ཀྱི་ངོ་
བོར་དམིགས་སུ་མེད་ཅིང་མཐོང་རྒྱུ་མེད་པའི་དོན་ནོ།། ངོ་བོ་ཉིད་ནི་ཕྱིན་ཅི་མ་ལོག་
པའི་རང་བཞིན་དེ་ལམ་གྱིས་གསར་དུ་མ་བཅོས་པའི་དོན་དང་དངོས་མེད་ངོ་བོ་
ཉིད་ཀྱི་དོན་ནི་དངོས་པོ་རྣམས་གདོད་ནས་མ་གྲུབ་པའི་ཤུལ་ན། ཆོས་ཉིད་མི་གཡོ་
ཞིང་བསྟན་པར་གནས་པའི་དོན་ནོ། །ཞེས་གསུངས་པའི་ཕྱིར་རོ། །ཡང་སྟོང་ཉིད་
ཉི་ཤུ་དབྱེ་ན། སྔར་བཤད་ཟིན་པའི་བཅོ་བརྒྱད་ཀྱི་སྟེང་དུ་རང་གི་ངོ་བོ་སྟོང་བ་ཉིད་
དང༌། གཞན་གྱི་ངོ་བོ་སྟོང་བ་ཉིད་གཉིས་དང་ཉི་ཤུའོ།། དེ་གཉིས་ཀྱི་ཁྱད་པར་ནི།
ཤེར་འགྲེལ་སྔོན་མེད་ལེགས་བཤད་ལས། དེ་བཞིན་དུ་སྟོང་ཉིད་ཉི་ཤུའི་དབང་དུ་
བྱས་ན་རང་གི་ངོ་བོ་སྟོང་བ་ཉིད་ནི་དངོས་མེད་སྟོང་ཉིད་དང་གཅིག་ལ། གཞན་གྱི་
- 285 -



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
ངོ་བོ་སྟོང་བ་ཉིད་ནི་དངོས་མེད་ངོ་བོ་ཉིད་དང་གཅིག་གོ །རྣམ་བཞག་འདི་ནི་ཤིན་
ཏུ་གསལ་བར་སྔགས་ཀྱི་ཐེག་པ་བླ་ན་མེད་པའི་རྒྱུད་གཉིས་ལས་བྱུང་བ་དང་། མདོ་
ལུགས་ཀྱི་དབུས་མཐའ་རྣམ་འབྱེད་རྩ་འགྲེལ་དང་། ཡུམ་གསུམ་གནོད་འཇོམས་དང་།
བརྒྱད་སྟོང་དོན་བསྡུས་སོགས་ལས་ཤེས་པར་བྱའོ།། ཞེས་གསུངས་པའི་ཕྱིར་རོ། །
དེ་ལྟར་སྟོང་ཉིད་ཉི་ཤུ་ལས་དངོས་པོ་མེད་པའི་ངོ་བོ་ཉིད་སྟོང་བ་ཉིད་དང་། ངོ་བོ་ཉིད་
སྟོང་བ་ཉིད་དང༌། གཞན་གྱི་ངོ་བོ་སྟོང་བ་ཉིད་དང་གསུམ་གཞན་སྟོང་ཟབ་མོ་དོན་
དམ་པའི་ཡོན་ཏན་ཐམས་ཅད་དབྱེར་མེད་པའི་བདག་ཉིད་ཡིན་ལ། དེ་གསུམ་ལས་
གཞན་ཕལ་ཆེར་ནི། རང་སྟོང་དངོས་པོ་མེད་པའི་སྟོང་བ་ཉིད་ཡིན་ཏེ། རི་ཆོས་
ངེས་དོན་རྒྱ་མཚོ་ལས། དཔལ་རྡོ་རྗེ་འཆང་ཆེན་པོས་རྒྱུད་སྡེ་རིན་པོ་ཆེ་རྣམས་སུ་
གསང་བ་ཞེས་པ་དང་། གསང་ཆེན་ཞེས་པ་ལ་སོགས་པས་སྟོང་ཉིད་མཐར་ཐུག་གི་
རྣམ་གྲངས་གསུངས་པ་རྣམས་ཀྱང་དངོས་པོ་མེད་པའི་ངོ་བོ་ཉིད་སྟོང་བ་ཉིད་གང་
ཡིན་པ་སྟོང་གཞི་དོན་དམ་གཞན་སྟོང་ལ་དགོངས་པ་ཡིན་གྱི། དངོས་པོ་མེད་པ་སྟོང་
ཉིད་ཙམ་གང་ཡིན་པ་རང་སྟོང་ལ་ནི་དགོངས་པ་མ་ཡིན་ཏེ། དེ་དང་དེ་རྣམ་གྲངས་
སུ་མི་རུང་བའི་ཕྱིར་རོ། །ཞེས་དང༌། འདིར་གཞི་འབྲས་ངོ་བོ་དབྱེར་མེད་ཀྱི་ཤེར་
ཕྱིན་སྟོང་ཉིད་དུ་གསུངས་པ་འདི་ཡང་རང་སྟོང་ནི་མ་ཡིན་གྱི་སྟོང་གཞི་དོན་དམ་གཞན་
སྟོང་དངོས་པོ་མེད་པའི་ངོ་བོ་ཉིད་སྟོང་བ་ཉིད་ཡིན་ཏེ། ཤེར་ཕྱིན་ཡིན་ལ་ཆོས་ཉིད་
ཀྱང་ཡིན་པའི་ཕྱིར། ཞེས་དང་། འཁོར་ལོ་སྡོམ་པ་ཉུང་ངུའི་རྒྱུད་དུ་ཡང་། །གསང་
ཆེན་མཆོག་ཏུ་དགྱེས་པ་དང་། ཀུན་གྱི་བདག་ཉིད་ན་རྟག་བཞུགས། ཞེས་པ་ལ་སོགས་
པས་དངོས་པོ་མེད་པའི་ངོ་བོ་ཉིད་སྟོང་བ་ཉིད་དང་། གཞན་གྱི་དངོས་པོ་སྟོང་བ་ཉིད་
གང་ཡིན་པ་སྟོང་གཞི་དོན་དམ་གཞན་སྟོང་གི་རྣམ་གྲངས་མང་དུ་གསུངས་སོ། །ཞེས་
- 286 -



གཞན་སྟོང་སྐལ་བཟང་མིག་འབྱེད། །
གསུངས་པའི་ཕྱིར་རོ། །འོ་ན་མདོ་སྡེ་དང་བསྟན་བཅོས་དུ་མ་ལས་དོན་དམ་བདེན་
པ་ཞེས་བྱ་བ་ནི་སྟོང་བ་ཉིད་བཅོ་བརྒྱད་གསུངས་པ་ཚུལ་ཇི་ལྟར་ཡིན་ཞེ་ན། དེ་ལྟར་
གསུངས་པ་ནི་སྟོང་གཞི་བཅོ་བརྒྱད་ལ་དགོངས་པ་ཡིན་ཏེ། རི་ཆོས་ངེས་དོན་རྒྱ་
མཚོ་ལས། དབུ་མ་རིན་ཆེན་སྒྲོན་མར་དོན་དམ་པའི་བདེན་པ་ཞེས་བྱ་ནི་སྟོང་པ་ཉིད་
བཅོ་བརྒྱད་ཅེས་བཅོམ་ལྡན་འདས་ཀྱི་ལུང་དྲངས་ཏེ། དེ་དག་ནི་སྟོང་གཞི་བཅོ་བརྒྱད་
ལ་དགོངས་པ་ཡིན་ནོ། །ཞེས་གསུངས་པའི་ཕྱིར། བཤད་ཚུལ་འདི་དག་མཁས་པ་
གཞན་གྱི་བཤད་ཚུལ་དང་མི་མཐུན་ཡང་ཕར་ཕྱིན་མདོ་ལུགས་མ་དང་། ཤེར་འགྲེལ་
སྔོན་མེད་ལེགས་བཤད་དང་། ཐེག་མཆོག་དབུ་མ་དང་། རི་ཆོས་ངེས་དོན་རྒྱ་མཚོའི་
གསུང་ཟིན་ཇི་ལྟ་བ་བཞིན་བྲིས་པ་ཡིན་ནོ། །
སྨྲས་པ།
རབ་དཀར་ཚུལ་འདི་འབད་ལས་བསོད་ནམས་ག་བུར་ཆུ་རྒྱུན་གང་བྱུང་བ། །
རབ་མང་སྙིང་གི་ཟ་མ་ཏོག་ཏུ་དྲི་མེད་དྭང་གསལ་བསྐྱིལ་བའི་དཔལ། །
རབ་ཏུ་རྒྱས་པའི་མཐུ་ལས་ལེགས་པར་བཤད་པའི་ཀུན་གསལ་བླ་བྲེ་ཡིས། །
རབ་འབྱམས་ཞིང་གི་རྒྱན་སྤྲས་དགེ་ལེགས་འདོད་དགུར་འཇོ་བའི་མཐུ་གྲུབ་ཤོག །
ཅེས་གཞན་སྟོང་སྐལ་བཟང་མིག་འབྱེད་ཅེས་བྱ་བ་འདི་ནི་བློ་ལྡན་དུ་མའི་ངོར་
འབྲས་རབ་འབྱམས་པའི་མིང་ཙམ་འཛིན་པ་དངོས་གྲུབ་དཔལ་ནས་བྲིས་པའོ། །
འདིས་ཀྱང་ངེས་གསང་དབུ་མའི་རྒྱལ་བསྟན་ཡུན་རིང་དུ་གནས་པའི་རྒྱུར་གྱུར་
ཅིག ། དགེའོ། མངྒ་ལཾ།། །།
- 287-



ཀུན་མཁྱེན་དགོངས་རྒྱན།
དེབ་ཕྲེང་དང་པོ།
པར་བྱང་སྨོན་ཚིག
རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །
གཞོལ་བའི་མཐའ་ཡས་ཆོས་ཚུལ་དལ་འབབས་ཀླུང་། །
ཚིག་གི་གཟེགས་མ་རེས་ཀྱང་དུག་གསུམ་གྱི། །
དྲི་མ་ཡོངས་འཁྲུད་ལེགས་བཤད་བདུད་རྩི་འདི། །
དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །
ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །
གདངས་ཏེ་རྒྱུད་ལྔའི་འགྲོ་བ་མ་ལུས་པ། །
ངེས་ལེགས་ནོར་བུའི་མཛོད་ལ་དབང་འབྱོར་ཤོག །
- 288 -



རྩོམ་སྒྲིག་འགན་ཁུར་པ།
责任编辑:
མདུན་ཤོག་ཇུས་འགོད་པ། །
封面设计:
བསྟན་འཛིན་ཕུན་ཚོགས།
g f# #
མེ་ལོང་།
É E
བཀའ་བསྡུ་བཞི་བའི་འགྲེལ་བ་ལུང་རིགས་གཏེར་མཛོད།
རྩོམ་པ་པོ།
དཔེ་སྐྲུན་མཁན།
འགྲེམས་སྤེལ་མཁན། །
གནས་ཡུལ།
སྦྲག་ཨང་།
ཁ་པར་ཨང་གྲངས།
བརྒྱུད་འཚོང་མཁན། །
པར་འདེབས་མཁན།
དེབ་ཚད།
པར་ཤོག
པར་གཞིའི་སྒྲིག་ཐེངས།
པར་ཐེངས།
པར་གྲངས།
རིན་གོང་སྒོར། །
མཁན་དངོས་གྲུབ་དཔག
མི་རིགས་དཔེ་སྐྲུན་ཁང་།
མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
པེ་ཅིན་ཧོ་ཕིང་ལི་བྱང་ལམ་ཨང་14པ།
100013
010 -64227665
རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་
།
དབྱི་ཧུའེ་པར་འདེབས་ཁང་།
850mm x1168mm 1/32
9. 5
2010ལོའི་ཟླ4པར་པར་གཞི་དང་པོ་བསྒྲིགས།
2010ལོའི་ཟླ4པར་པེ་ཅིན་དུ་པར་ཐེངས་དང་པོ་བརྒྱབ།
0001-1500
15.00
ISBN 978 -7-105 -10680 -6/B • 453 (བོད་186)



图书在版编目(CIP)数据
第四次结集注释: 藏文/教珠华著; ——北京:民族出版
社,2010.04
(全知意饰;1)
ISBN 978-7-105 -10680 -6
1. 第… I. 教…. 喇嘛教一佛经一注释一藏语
IV. B946.6
中国国版本图书馆 CIP 数据核字(2010) 第05436号
民族出版社出版发行
(北京市和平里北街14号 邮编 100013)
http:// www. mzcbs. com
艺辉印刷厂印刷
各地新华书店经销
2010年4月第1版 2010年4月北京第1次印刷
开本:850 毫米x1168 毫米 1/32 印张:9.5
印数:0001-1500 册 定价:15.00 元
ISBN 978-7-105 -10680 -6/B.453 (藏 186)
(藏编室电话:58130509 藏文发行科电话:64227665)
